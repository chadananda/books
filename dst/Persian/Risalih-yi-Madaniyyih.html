<html>
<head>
    <meta http-equiv="content-type" content="text/html; charset=UTF-8"/>
    <title>template</title>
    <link type="text/css" rel="stylesheet" href="base.css"/>
</head>
<script type="text/javascript">
    function openAside(id) {
        var aside = document.getElementsByName(id)[0];
        if (aside.style.display != 'block') {
            aside.style.display = 'block';
        } else {
            aside.style.display = 'none';
        }
    }
</script>
<body>
<p>رسالهء مدنيّه</p><p>صادره از قلم مبارک حضرت عبدالبهآء </p><p>چاپ چهارم</p><p>لجنه نشر آثار امری بلسان فارسی و عربی</p><p>لانگنهاين _ آلمان</p><p>١٤١ بديع _ ١٩٨٤ ميلادی</p><p/><p/><p/><p/><p/><p/><p/><p/><p/><p/><p/><p/><p/><p/><p/><p/><p/><p>ص ٢</p><p>بسم اللّه الرّحمن الرّحيم</p><p>بدايع حمد و ثنا و جوامع شکر و سپاس درگاه احديّت</p><p>پروردگاريرا سزاست که از بين کافّهء حقائق کونيّه</p><p>حقيقت انسانيّه را بدانش و هوش که نيّرين اعظمين عالم</p><p>کون و امکانست مفتخر و ممتاز فرمود و از نتائج</p><p>و آثار آن موهبت عظمی در هر عصر و قرنی مرآت</p><p>کائناترا بصور بديعه و نقوش جديده مرتسم و منطبع نمود .</p><p>چه اگر بديدهء پاک در عالم وجود نگری مشهود گردد</p><p/><p>ص ٣</p><p>که از فيوضات فکر و دانش هيکل عالم در هر دوری</p><p>بجلوه و طوری مزيّن و بلطائف بخشايش جديدی متباهی</p><p>و مفتخر است و اين آيت کبرای خداوند بی همتا</p><p>در آفرينش و شرف بر جملهء ممکنات سبقت و پيشی داشته</p><p>و حديث ( أوّل ما خلق اللّه العقل ) شاهد اين مطلب</p><p>و در صدر ايجاد در هيکل انسانی من حيث الظّهور</p><p>مشخّص گرديد . پاک و منزّه است خداوندی</p><p>که باشراقات انوار اين لطيفهء ربّانيّه عالم ظلمانيرا غبطهء عوالم</p><p>نورانی فرمود ( و أشرقت الارض بنور ربّها ) . متعالی</p><p>و مقدّس است پروردگاريکه فطرت انسانيّه را مطلع</p><p>اين فيض نامتناهی فرمود ( الرّحمن علّم القرآن خلق</p><p>الانسان علّمه البيان ) . حال ای هوشمندان بشکرانهء</p><p>اين فضل اعظم بايد دست نياز ببارگاه ربّ بی انباز</p><p>برافراخت و تضرّع و ابتهال نمود که موفّق بر آن گرديم</p><p>که در اينعهد و عصر سنوحات رحمانيّه از وجدان نفوس</p><p>انسانيّه طالع و لائح گردد تا اين نار موقدهء ربّانيّه که مودوع</p><p/><p>ص ٤</p><p>در افئدهء بشريّه است مخمود نماند . بديدهء بصيرت ملاحظه</p><p>نمائيد که اين آثار و افکار و معارف و فنون و حکم و علوم</p><p>و صنائع و بدائع مختلفهء متنوّعه کلّ از فيوضات عقل</p><p>و دانش است . هر طايفه و قبيلهء که در اين بحر بی پايان</p><p>بيشتر تعمّق نمودند از سائر قبائل و ملل پيشترند . عزّت</p><p>و سعادت هر ملّتی در آنست که از افق معارف چون</p><p>شمس مشرق گردند ( هل يستوی الّذين يعلمون</p><p>و الّذين لايعلمون ) و شرافت و مفخرت انسان در آنست</p><p>که بين ملأ امکان منشأ خيری گردد . در عالم وجود</p><p>آيا نعمتی اعظم از آن متصوّر است که انسان چون</p><p>در خود نگرد مشاهده کند که بتوفيقات الهيّه سبب</p><p>آسايش و راحت و سعادت و منفعت هيئت بشريّه است</p><p>لا واللّه بلکه لذّت و سعادتی اتمّ و اکبر از اين نه . تا بکی</p><p>بپر نفس و هوی پرواز نمائيم و تابکی در اسفل جهل</p><p>بنکبت کبری چون امم متوحّشه بسر بريم ؟ پروردگار چشم</p><p>عنايت فرموده که در آفاق بنگريم و آنچه وسيلهء تمدّن</p><p/><p>ص ٥</p><p>و انسانيّت است بآن تشبث نمائيم و گوش احسان شده</p><p>تا کلمات حکميّهء عقلا و دانايان را استماع نموده و پند گرفته</p><p>کمر همّت باجرای مقتضيات آن بربنديم حواس و قوای</p><p>باطنيّه عطا گشته که در امور خيريّهء جمعيّت بشريّت</p><p>صرف نمائيم و بعقل دوربين بين اجناس و انواع</p><p>موجودات ممتاز شده دائماً مستمرّاً در امور کلّيّه</p><p>و جزئيّه و مهمّه و عاديه مشغول گرديم تا جميع در حصن</p><p>حصين دانائی محفوظ و مصون باشيم و در کلّ احيان</p><p>بجهت سعادت بشريّه اساس جديدی تأسيس و صنع</p><p>بديعی ايجاد و ترويج نمائيم . چه قدر انسان شريف</p><p>و عزيز است اگر بآنچه بايد و شايد قيام نمايد و چه قدر</p><p>رذيل و ذليل است اگر از منفعت جمهور چشم پوشيده</p><p>در فکر منافع ذاتيّه و اغراض شخصيّهء خود عمر</p><p>گرانمايه را بگذراند . اعظم سعادت سعادت</p><p>انسانيّه و اوست مدرک حقائق آيات آفاقيّه و انفسيّه</p><p>اگر سمند همّت بيهمتا را در ميدان عدل و تمدّن جولان دهد</p><p/><p>ص ٦</p><p>)سنريهم آياتنا فی الآفاق و فی أنفسهم ) و اکبر شقاوت</p><p>شقاوت بشريست اگر کاهل و مخمود و منجمد و منهمک</p><p>در شهوات نفسانيّه ماند در اينصورت در درکات اسفل</p><p>توحّش و نادانی از حيوانات مضرّه پست‌تر افتد</p><p>)أولئک کالانعام بل هم أضلّ )( انّ شرّ الدّوابّ عند</p><p>اللّه الصّمّ البکم الّذين لايعقلون ) . باری بايد دامن همّت</p><p>بکمر غيرت زد و از هر جهت باسباب آسايش و راحت</p><p>و سعادت و معارف و تمدّن و صنايع و عزّت و شرف</p><p>و علوّ منزلت جمعيّت بشريّه تشبّث نمود تا از زلال نيّت</p><p>خالصه و سلسال جهد و کوشش اراضی قابليّات انسانيّه</p><p>برياحين فضائل ذاتيّه و شقائق حقائق خصائل حميده</p><p>سرسبز و خرّم گشته رشک گلستان معارف اسلاف</p><p>گردد و اينقطعهء مبارکهء ايرانيّه مرکز سنوح کمالات</p><p>انسانيّه در جميع مراتب گشته آينهء جهان نمای جهان</p><p>مدنيّت شود . و جوهر ذکر و ثنا مطلع علم لدنّی</p><p>و مشرق وحی الهی و عترت طاهره‌اش را لايق</p><p/><p>ص ٧</p><p>و سزاست که از اشعّهء ساطعهء حکمت بالغه و معارف</p><p>کلّيّه‌اش سکّان متوحّشهء اقليم يثرب و بطحا خارق العاده</p><p>در اندک زمانی از حضيض جهل و نادانی باعلی درجهء</p><p>علم و دانائی عروج و صعود نمودند بقسمی که در فجر</p><p>امکان چون نجوم سعادت و مدنيّت بدرخشيدند</p><p>و مرکز فنون و معارف و علوم و خصائص انسانيّه گشتند .</p><p>بر اولی الابصار معلوم و واضح بوده که چون در اين ايّام</p><p>رأی جهان آرای پادشاهی بر تمدّن و ترقّی و آسايش</p><p>و راحت اهالی ايران و معموريّت و آبادی بلدان قرار</p><p>يافته و بصرافت طبع يَدِ يمين رعيّت پروری و عدالت</p><p>گستريرا از آستين همّت کامله و غيرت تامّه برآورده</p><p>تا بانوار عدل آفاق ايرانرا محسود ممالک شرق و غرب</p><p>فرمايد و نشأهء اولای اعصار اوّليّهء ممتازهء ايران در عروق</p><p>و شريان اهالی و متوطّنين اين ديار سريان نمايد لهذا</p><p>اين عبد لازم دانسته که بشکرانهء اين همّت کلّيّه مختصری</p><p>در بعضی مواد لازمه لوجه اللّه مرقوم نمايد و از تصريح</p><p/><p>ص ٨</p><p>اسم خويش احتراز نموده تا واضح و مبرهن گردد</p><p>که مقصدی جز خير کلّ نداشته و ندارم بلکه چون</p><p>دلالت بر خير را عين عمل خير دانسته لهذا بدين چند</p><p>کلمهء نصحيّه ابنای وطن خويش را چون ناصح امين</p><p>لوجه اللّه متذکّر مينمايم . و ربّ خبير شاهد و گواه است</p><p>که جز صرف خير مقصدی نداشته چه که اين آوارهء باديهء</p><p>محبة اللّه بعالمی افتاده که دست تحسين و تزييف و تصديق</p><p>و تکذيب کلّ کوتاه است ( انّما نُطعمکم لوجه اللّه</p><p>لا نريد منکم جزاء و لا شکوراً )</p><p>" دست پنهان و قلم بين خط گذار اسب در جولان و ناپيدا سوار "</p><p>ای اهل ايران قدری در رياض تواريخ اعصار سالفه سير نمائيد</p><p>و سر بجيب تفکّر فرو برده ببصر عبرت ملاحظه کنيد</p><p>که تماشای عظيمی است . در ازمنهء سابقه مملکت ايران</p><p>بمنزلهء قلب عالم و چون شمع افروخته بين انجمن آفاق</p><p>منوّر بود . عزّت و سعادتش چون صبح صادق از افق</p><p>کائنات طالع و نور جهان افروز معارفش در اقطار مشارق</p><p/><p>ص ٩</p><p>و مغارب منتشر و ساطع . آوازهء جهان گيری تاجداران</p><p>ايران حتّی بسمع مجاورين دايرهء قطبيّه رسيده و صيت</p><p>سطوت ملک الملوکش ملوک يونان و رومان را خاضع</p><p>و خاشع نموده بود . حکمت حکومتش حکمای اعظم</p><p>عالم را متحيّر ساخته و قوانين سياسيّه‌اش دستور العمل</p><p>کلّ ملوک قطعات اربعهء عالم گشته (١) ملّت ايران مابين</p><p>ملل عالم بعنوان جهانگيری ممتاز و بصفت ممدوحهء</p><p>تمدّن و معارف سرافراز . در قطب عالم مرکز علوم</p><p>و فنون جليله بود و منبع صنايع و بدايع عظيمه و معدن</p><p>فضائل و خصائل حميدهء انسانيّه . دانش و هوش افراد اين</p><p>ملّت باهره حيرت بخش عقول جهانيان بود و فطانت</p><p>و ذکاوت عموم اين طايفهء جليله مغبوط عموم عالميان .</p><p>گذشته از آنچه در تواريخ فارسيّه مندرج و مندمجست</p><p>در اسفار توراة که اليوم نزد کلّ ملل اروپا من دون</p><p>-------------------------------------------------</p><p>(١) تعبير قطعات اربعه از اين جهت است که در سابق قطعهء</p><p>امريک مجهول بود .</p><p/><p>ص ١٠</p><p>تحريف کتاب مقدّس مسلّم است مذکور که در زمان</p><p>کورش که در کتب فارسيّه بهمن بن اسفنديار موسوم</p><p>حکومت ايران از حدود داخليّهء هند و چين تا اقصی بلاد</p><p>يمن و حبشه که منقسم بسيصد و شصت اقليم بود حکمرانی</p><p>مينمود . و در تواريخ رومان مذکور که اين پادشاه غيور</p><p>با لشکر بی پايان بنيان حکومت رومان را که بجهان گيری</p><p>مشهور بود با خاک يکسان نموده زلزله در ارکان جميع</p><p>حکومت عالم انداخت و نظر بتاريخ ابی الفدا</p><p>که از تواريخ معتبرهء عربی است اقاليم سبعهء عالمرا</p><p>در قبضهء تصرّف آورد . و همچنين در آن تاريخ و غيره</p><p>مذکور که از ملوک پيشداديان فريدون که فی الحقيقه</p><p>بکمالات ذاتيّه و حکم و معارف کلّيّه و فتوحات متعدّدهء</p><p>متتابعه فريد ملوک سلف و خلف بود اقاليم سبعه را مابين</p><p>اولاد ثلاثهء خود تقسيم فرمود . خلاصه از مفاد تواريخ</p><p>ملل مشهوره مشهود و مثبوتست که نخستين حکومتی</p><p>که در عالم تأسيس شده و اعظم سلطنتی که بين ملل تشکيل</p><p>. </p><p>ص ١١</p><p>گشته تخت حکمرانی و ديهيم جهانبانی ايرانست . حال</p><p>ای اهل ايران بايد قدری از سکر هوی بهوش آمده</p><p>و از غفلت و کاهلی بيدار گشته بنظر انصاف نظر کنيم .</p><p>آيا غيرت و حميّت انسان قائل بر آن ميشود که چنين خطّهء</p><p>مبارکه که منشأ تمدّن عالم و مبدء عزّت و سعادت بنی</p><p>آدم بوده و مغبوط آفاق و محسود کلّ ملل شرق و غرب</p><p>امکان حال محلّ تأسّف کلّ قبائل و شعوب گردد</p><p>و در تواريخ اعصار حاليّه ذکر عدم مدنيّتش تا ابد الآباد</p><p>در صفحهء روزگار باقی ؟ با وجود آنکه ملّتش اشرف ملل</p><p>بوده حال با اين احوال اسف اشتمال قناعت نمايد</p><p>و مع آنکه اقليمش مرغوب‌ترين کلّ اقاليم بوده حال</p><p>بنکبت عدم سعی و کوشش و نادانی بی‌معارف‌ترين</p><p>کشورهای عالم شمرده گردد . آيا اهل ايران در قرون</p><p>پيشين سر دفتر دانائی و عنوان منشور دانش و هوش</p><p>نبودند و از افق عرفان بفضل رحمن چون نيّر اعظم</p><p>طالع و مشرق نه ؟ حال چگونه بدين حال پر ملال</p><p/><p>ص ١٢</p><p>اکتفا نموده در هوای نفسانی خود حرکت مينمائيم</p><p>و از آنچه سعادت کبری و مرضيّ درگاه احديّت حضرت</p><p>کبرياست چشم پوشيده کلّ باغراض شخصيّه و منافع</p><p>ذلّيّهء ذاتيّهء خود گرفتار شديم ؟ اين خطّهء طيّبه چون</p><p>سراج وهّاج بانوار عرفان و ضياء علوم و فنون و علوّ منزلت</p><p>و سموّ همّت و حکمت و شجاعت و مروّت نورانی بود</p><p>حال از کسالت و بطالت و خمودت و عدم ترتيب و نظم</p><p>و قلّت غيرت و همّت اهالی پرتو اقبالش مکدّر و ظلمانی</p><p>گشته ( بکت السّموات السّبع و الارضون السّبع علی</p><p>عزيز ذلّ ) . همچو گمان نرود که اهالی ايران در ذکاء خلقی</p><p>و فطانت و دهاء جبلّی و ادراک و شعور فطری و عقل</p><p>و نهی و دانش و استعداد طبيعی از مادون دون و پست‌ترند</p><p>استغفر اللّه بلکه در قوای فطريّه سبقت بر کلّ قبائل</p><p>و طوائف داشته و دارند و همچنين مملکت ايران</p><p>بحسب اعتدال و مواقع طبيعيّه و محاسن جغرافيا و قوّهء</p><p>انباتيّه منتهی درجهء تحسين را داشته ولکن تفکّر</p><p/><p>ص ١٣</p><p>و تعمّق بايد و جهد و کوشش شايد و تربيت و تشويق</p><p>و تحريص لازم و همّت کامله و غيرت تامّه واجب . الآن</p><p>بين قطعات خمسهء عالم بحسب نظم و ترتيب و سياست</p><p>و تجارت و صناعت و فنون و علوم و معارف و حکمت</p><p>طبيعيّه قطعهء اوروپ و اکثر مواقع امريک شهرت</p><p>يافته و حال آنکه در ازمنهء قديمه متوحّشترين طوائف</p><p>عالم و جاهل و کاهلترين قبائل و امم بودند حتّی بلقب</p><p>برابره که بمعنی وحشی صرف باشد ملقّب بوده‌اند .</p><p>و از اين گذشته از قرن خامس ميلاد تا قرن خامس عشر</p><p>که بقرون متوسّطه تعبير گشته در ميان دول و ملل</p><p>اوروپ وقائع عظيمه و امور مغايرهء شديده و حرکات</p><p>موحشه و حوادث مدهشه بشأنی وقوع يافته که اهل</p><p>اوروپ آن قرون عشره را فی الحقيقه اعصار توحّش</p><p>ميشمرند . بناء علی ذلک فی الحقيقه اساس مدنيّت</p><p>و اصلاحات و ترقّی در اوروپ از قرن خامس عشر ميلاد</p><p>تأسيس شده و جميع تمدّن مشهود بتشويق و تحريص</p><p/><p>ص ١٤</p><p>خردمندان و توسيع دائرهء معارف و بذل سعی و اظهار</p><p>غيرت و اقدام و همّت حاصل و ميسّر گشته . حال بفضل</p><p>الهی و همّت روحانيّهء مظهر نبوّت کلّيّه پادشاه معدلت</p><p>پناه ايران سرادق عدل را بر آفاق ممالک کشيده و صبح</p><p>نيّات خالصهء شهرياری از مشرق همم خيريّهء جهانبانی</p><p>دميده و اراده فرموده که در اين مملکت عظيم المنقبه</p><p>تأسيس اساس عدل و حقّانيّت و تشييد ارکان معارف</p><p>و مدنيّت فرمايد و جميع وسائل مابه التّرقّی را از حيّز قوّه</p><p>بمقام فعل آرد تا عصر تاجداری رشک اعصار سالفه گردد .</p><p>و تا بحال چون ملاحظه نميشد که سروری که زمام کلّ</p><p>امور در کف کفايت اوست و اصلاح حال جمهور منوط</p><p>بهمّت بلند او چنانکه بايد و شايد چون پدر مهربان</p><p>در تربيت و مدنيّت و راحت و آسايش افراد اهل مملکت</p><p>سعی بليغ را مجری فرمايد و بر وجه مطلوب آثار رعيّت</p><p>پروری واضح و مبرهن گردد لهذا بنده و امثال</p><p>اين بنده ساکت بودند . ولکن حال چون مشهود</p><p/><p>ص ١٥</p><p>ابصار اولی البصائر گشته که ذات خسروانه بصرافت</p><p>طبع اراده فرموده که تشکيل حکومت عادلانه و تأسيس</p><p>بنيان ترقّی عموم تبعه فرمايد لذا نيّت صادقه دلالت</p><p>بر اين اذکار نمود . و عجب در اينست بجای آنکه کلّ</p><p>بشکرانهء اين نعمت که فی الحقيقه توفيقات ربّ العزّة است</p><p>قيام نمايند و بجناح ممنونيّت و مسرّت در هوای خوش</p><p>شادمانی پرواز کنند و بدرگاه احديّت دعا و نياز آرند</p><p>که يوماً فيوماً اين مقاصد خيريّهء شهرياری مزداد گردد</p><p>بالعکس بعضی نفوس که عقول و افکارشان بعلل اغراض</p><p>ذاتيّه مختلّ و روشنائی رأی و تصوّراتشان بغبار خودپرستی</p><p>و ظلمات منفعت شخصيّه محجوب و مکدّر همّتشان</p><p>مصروف شهوات نفسيّه و غيرتشان محوّل بر وسائل</p><p>رياسيّه عَلَم مغايرت برافراخته و آغاز شکايت نموده‌اند .</p><p>و حال آنکه تا بحال متشکّی بودند که چرا پادشاه بنفس</p><p>نفيس خود در فکر خير عموم و بتحرّی راحت و آسايش</p><p>جمهور نپردازد حال که باين همّت کبری قيام فرموده</p><p/><p>ص ١٦</p><p>اعتراض ديگر کنند . بعضی گويند که اين افکار</p><p>جديدهء ممالک بعيده است و منافی مقتضيات حاليّه</p><p>و اطوار قديمهء ايران . و برخی بيچارگان ناس را</p><p>که از اساس متين دين و ارکان شرع مبين بيخبرند و قوّهء</p><p>امتيازيّه ندارند جمع نموده گويند که اين قوانين بلاد</p><p>کفريّه است و مغاير اصول مرعيّهء شرعيّه ( و من تشبّه</p><p>بقوم فهو منهم ) . قومی برآنند که بايد اينگونه امور</p><p>اصلاحيّه را بتأنّی شيئاً فشيئاً اجرا نمود تعجيل جايز نه .</p><p>و حزبی برآنند که بايد تشبّث بوسائلی نمود که اهل ايران</p><p>خود ايجاد اصلاحات لازمهء سياسيّه و معارف عموميّه</p><p>و مدنيّت تامّهء کامله نمايند لزوم اقتباس از سائر طوائف نه .</p><p>باری هر گروهی بهوائی پرواز مينمايند . ای اهل ايران</p><p>سرگردانی تا بکی و حيرانی تا چند و اختلاف آراء</p><p>و مضاددت بيفايده و بی‌فکری و بيخبری تا چه زمان باقی ؟</p><p>اغيار بيدار و ما بخواب غفلت گرفتار جميع ملل در اصلاح</p><p>احوال عموميّهء خود ميکوشند و ما هر يک در دام هوی</p><p/><p>ص ١٧</p><p>و هوس خود مبتلا ،" دمبدم ما بستهء دام نويم ". و خداوند</p><p>عالميان شاهد و گواه اين عبد است که در بسط اين مضامين</p><p>مقصد مداهنه و جلب قلوب و چشم بمکافات خيريّه</p><p>از جهتی نداشته و ندارم بلکه ابتغاءً لمرضات اللّه</p><p>ميگويم نظر از عالم و عالميان بسته بصون حمايت حضرت</p><p>احديّت التجا نموده‌ام ( لا أسئلکم عليه اجراً انّ أجری</p><p>الّا علی اللّه ) . باری اشخاصی که گويند اين افکار جديده</p><p>موافق حال طوائف سائره است و بمقتضيات حاليّه</p><p>و روش احوال ايرانيّه مناسبتی ندارد فی الجمله ملاحظه</p><p>نمی نمايند که ممالک سائره نيز در قرون سابقه بر اين منوال</p><p>بوده چگونه اين ترتيب و تنظيم و تشبّثات مدنيّه سبب</p><p>ترقّی آن ممالک و اقاليم گشته . آيا اهل اوروپ از اين</p><p>تشبّثات ضرّی مشاهده نموده‌اند و يا خود بالعکس</p><p>بکمال علوّ منزلت جسمانيّه نائل گشتند ؟ و يا آنکه چند</p><p>قرن است که هيئت عموميّه ايران بر روش معلوم حرکت</p><p>نموده و بر اصول معتاده مشی کرده چه فوائد و ترقّی</p><p/><p>ص ١٨</p><p>مشهود و حاصل شد ؟ و اگر اين امور تا بحال بمحک</p><p>تجربه نرسيده بود محتمل که محلّ توهّم بعضی نفوس کاهله</p><p>گردد يعنی اشخاصيکه شعلهء نورانی عقل هيولائی</p><p>در زجاجهء فطرتشان مخمود است . حال نه چنانست بلکه</p><p>جزئيّات اين کيفيّات تمدّنيّه در ممالک سائره مراراً</p><p>و کراراً تجربه گشته و فوائدش درجهء وضوح يافته</p><p>که هر اعمای غبيّ ادراک نموده . حال چشم اعتساف را</p><p>بسته بنظر عدل و انصاف بايد ملاحظه نمود که کدام</p><p>يک از اين اساس محکم متين و بنيان حصين رزين مباين</p><p>مقتضيات حسنهء حاليّه و منافی لوازم خيريّهء سياسيّهء</p><p>ايران و مخالف صوالح مستحسنه و منافع عموميّهء جمهور است ؟</p><p>آيا توسيع دائرهء معارف و تشييد ارکان فنون و علوم</p><p>نافعه و ترويج صنايع کامله از امور مضرّه است زيرا</p><p>که افراد هيئت اجتماعيّه را از حيّز اسفل جهل باعلی</p><p>افق دانش و فضل متصاعد ميفرمايد ؟ و يا خود تأسيس</p><p>قوانين عادله موافق احکام الهيّه که کافل سعادت</p><p/><p>ص ١٩</p><p>بشريّه است و حقوق هيئت عموميّه را در تحت صيانت</p><p>قويّه محفوظ داشته اين حرّيّت حقوق عموميّهء افراد</p><p>اهالی مباين و مغاير فلاح و نجاح است ؟ و يا خود بعقل</p><p>دوربين از قرائن احوال حاليّه و نتايج افکار عموميّهء</p><p>عالم وقوعات ازمنهء استقباليّه را که در حيّز قوّه است</p><p>بالفعل ادراک نموده در امنيّت حال استقبال بذل جهد</p><p>و سعی نمودن منافی اطوار حکيمانه است ؟ و يا خود</p><p>تشبّث بوسائل اتّحاد با امم مجاوره و عقد معاهدات</p><p>قويّه با دول عظيمه و محافظهء علاقات وداديّه با دول</p><p>متحاربه و توسيع دائرهء تجارت با امم شرق و غرب</p><p>و تکثير مدفوعات طبيعيّهء مملکت و تزييد ثروت امّت</p><p>مخالف عاقبت انديشی و رأی مستقيم و منحرف از نهج</p><p>قويمست ؟ و يا خود حکّام ولايات و نواحی مملکت را</p><p>از حرّيّت مطلقهء سياسيّهء ( يتصرّف کيف يشاء )</p><p>بازداشته بقانون حقّانيّت مقيّد و اجراآت قصاصيّه</p><p>چون قتل و حبس و امثالها منوط باستيذان از دربار</p><p/><p>ص ٠ ٢</p><p>معدلت مدار و در مجالس عدليّهء مقرّ سرير سلطنت</p><p>بعد از تحقيق و تعيين درجات شقاوت و جنايت و قباحت</p><p>جانی و اجراء ما يستحقّ مشروط بصدور فرمان عالی</p><p>نمودن مخرّب اساس رعيّت پروری است ؟ و يا خود سدّ</p><p>ابواب رشوت و بِرطيل که اليوم بتعبير مليح پيشکش</p><p>و تعارف معبّر سبب تدمير بنيان معدلت است ؟ و يا خود</p><p>هيئت عسکريّه را که فی الحقيقه فدائيان دولت و ملّتند</p><p>و جانشان در کلّ احيان در معرض تلف از ذلّت</p><p>کبری و مسکنت عظمی نجات داده در ترتيب مآکل</p><p>و مشاربشان و تنظيم البسه و مساکنشان کوشيده</p><p>و در تعليم فنون حربيّه بصاحبان مناصب عسکريّه و در</p><p>تدارک اکمال مهمّات و آلات و ادوات ناريّه کمال سعی</p><p>و اهتمامرا مبذول داشتن از افکار سقيمه است ؟ و اگر</p><p>نفسی گويد که هنوز اصلاحات مذکوره چنانچه بايد</p><p>و شايد در حيّز وجود نيامده اگر انصاف دهد اين قصور</p><p>از نتائج عدم اتّحاد آراء عموميّه و قلّت همّت و غيرت</p><p/><p>ص ٢١</p><p>متنفّذان و بزرگان مملکت صدور يافته . اين بسی مبرهن</p><p>و واضحست که تا جمهور اهالی تربيت نشوند و افکار</p><p>عموميّه در مرکز مستقيمی قرار نيابد و دامن عفّت</p><p>و عصمت افراد اولياء امور حتّی اهل مناصب جزئيّه</p><p>از شائبهء اطوار غير مرضيّه پاک و مطهّر نگردد امور</p><p>بر محور لائق دوران ننمايد و انتظام احوال و ضبط و ربط</p><p>اطوار تا بدرجهء نرسد که اگر نفسی ولو کمال جهد</p><p>مبذول نمايد خود را عاجز يابد از اينکه مقدار رأس</p><p>شعری از مسلک حقّانيّت تجاوز نمايد اصلاح مأمول</p><p>تامّ رخ ننمايد . و از اين گذشته هر امر خيری که وسيلهء</p><p>اعظم سعادت عالم باشد قابل سوء استعمال است و حسن</p><p>و سوء استعمال بسته بدرجات مختلفهء افکار و استعداد</p><p>و ديانت و حقّانيّت و علوّ همّت و سموّ غيرت متحيّزان</p><p>و متنفّذان اهالی است . و فی الحقيقه آنچه بر نفس حضرت</p><p>سلطان بود آنرا جاری و ساری فرمود حال انجام امور</p><p>و مصالح عباد در کف کفايت نفوس مجتمعه در مجالس</p><p/><p>ص ٢٢</p><p>افتاد و اگر آن نفوس بطراز عصمت و عفّت مزيّن شوند</p><p>يعنی اذيال مقدّسه را باشيای نالايقه نيالايند البتّه تأييدات</p><p>الهيّه آن نفوس را مبدأ خيرات عالم گرداند و آنچه</p><p>مصلحت ناس است از لسان و قلم آن نفوس جاری فرمايد</p><p>و جميع بلدان مملکت عليّهء ايران از انوار عدليّهء آن</p><p>نفوس ثابتهء راسخه منوّر گردد بشأنيکه اشعّهء آن نور</p><p>جميع عالمرا احاطه نمايد ( ليس هذا علی اللّه بعزيز ) . و الّا</p><p>البتّه نتائج غير مقبوله مشهود شود چنانچه در بعضی مدن</p><p>از ممالک اجنبيّه برأی العين مشاهده شد که بعد از تشکيل</p><p>مجالس آن جمع سبب پريشانی جمهور و آن اصلاحات</p><p>خيريّه سبب احداثات مضرّه شد . تشکيل مجالس</p><p>و تأسيس محافل مشورت اساس متين و بنيان رزين</p><p>عالم سياست است ولکن از لوازم اين اساس امور</p><p>چنديست اوّل آنکه بايد اعضای منتخبه متديّن</p><p>و مظهر خشية اللّه و بلند همّت و عفيف النّفس باشند .</p><p>ثانياً آنکه مطّلع بر دقائق اوامر الهيّه و واقف بر اصول</p><p/><p>ص ٢٣</p><p>مستحسنهء مقنّنهء مرعيّه و عالم بر قوانين ضبط و ربط</p><p>مهامّ داخليّه و روابط و علاقات خارجيّه و متفنّن در فنون</p><p>نافعهء مدنيّه و قانع بمداخل ملکی خود باشند . و همچو گمان</p><p>نرود که وجود چنين اعضائی مشکل و ممتنع است</p><p>بعنايات حق و خاصّان حق و همّت بلند اصحاب غيرت</p><p>هر مشکلی آسان است و هر صعب مستصعبی اهون</p><p>از لحظات اعين و انظار . و امّا اگر اعضای مجالس</p><p>بر عکس اين قضيّه دون و نادان و بيخبر از قوانين حکومت</p><p>و سياست ممالک و بلدان و پست همّت و بی غيرت</p><p>جاهل و کاهل و طالب منافع ذاتيّهء خود باشند ثمره</p><p>و فوائدی بر تأسيس مجالس مترتّب نشود . مگر آنکه</p><p>زمان سابق اگر مسکين فقيری بجهت احقاق و تحصيل</p><p>حقوق خود بشخص واحد هديه ای تقديم مينمود بعد بايد</p><p>کلّ اعضای مجلس را راضی کند و الّا احقاق حقوقش</p><p>متصوّر نگردد . و چون نظر دقيق نمائيد مشهود</p><p>و معلوم گردد که علّت عظمای جور و فتور و عدم عدل</p><p/><p>ص ٢٤</p><p>و حقّانيّت و انتظام امور از قلّت تديّن حقيقی و عدم</p><p>معارف جمهور است . مثلاً اگر اهالی متديّن و در قرائت</p><p>و کتابت ماهر و متفنّن باشند اگر مشکلی رخ نمايد</p><p>اوّلاً بحکومت محلّيّه شکايت نمايند اگر امری مغاير</p><p>عدل و انصاف بينند و روش و حرکت حکومت را منافی</p><p>رضای باری و مغاير معدلت شهرياری مشاهده کنند</p><p>داوری خود را بمجالس عاليه رسانند و انحراف حکومت</p><p>محلّيّه را از مسلک مستقيم شرع مبين بيان کنند و بعد</p><p>مجالس عاليه صورت استنطاق را از محلّ معلوم بطلبند</p><p>البتّه آنشخص مشمول الطاف عدل و داد گردد . ولکن</p><p>حال اکثر اهالی از قلّت معارف زبان و بيانيکه تفهيم</p><p>مقاصد خويش نمايند ندارند و همچنين نفوسيکه</p><p>در اطراف و اکناف از وجوه و اکابر اهالی معدودند</p><p>چون بدايت تشکيلات و تأسيسات جديده است از عدم</p><p>ترقّی در درجات عاليهء معارف هنوز لذّت حقّانيّت پروری</p><p>و حلاوت معدلت گستريرا نچشيده و از معين عذب</p><p/><p>ص ٢٥</p><p>فرات صدق طويّت و خلوص نيّت ننوشيده و کما</p><p>هو حقّه ادراک ننموده که اعظم شرف انسان و سعادت</p><p>کلّيّهء عالم امکان عزّت نفس و همّت بلند و مقاصد</p><p>ارجمند و عصمت فطريّه و عفّت خلقيّه است بلکه</p><p>بلند اختری و بزرگواريرا در جمع زخارف دنيويّه بايّ</p><p>نحو کان دانسته . حال قدری انصاف لازم است که</p><p>انسان فی الجمله تفکّر نمايد پروردگار عالميان او را بفضل</p><p>و موهبت کبری انسان خلق فرموده و بخلعت ( لقد</p><p>خلقنا الانسان فی أحسن تقويم ) سرافراز داشته</p><p>و بتجلّيات رحمانيّه از صبح احديّه مستشرق نموده و منبع</p><p>آيات الهيّه و مهبط اسرار ملکوتيّه گشته و در فجر</p><p>ابداع بانوار صفات کامله و فيوضات قدسيّه مستنير شده</p><p>حال چگونه اين رداء مطهّر را بکثافات اغراض نفسانيّه</p><p>بيالايد و اين عزّت جاويد را بذلّ شديد تبديل نمايد</p><p>)أ تزعم انّک جرم صغير و فيک انطوی العالم الاکبر ) .</p><p>و اگر مقصود اختصار و مراعات صدد مقصد اصلی</p><p/><p>ص ٢٦</p><p>نبود مجملی از مسائل الهيّه در بيان حقيقت انسانيّه و علوّ</p><p>منزلت و سموّ منقبت بشريّه مرقوم ميشد ( اين زمان</p><p>بگذار تا وقت دگر ) . در قطب امکان شأن اعظم و مقام</p><p>اکبر ارفع افخم ظاهراً و باطناً اوّلاً و آخراً انبيای</p><p>الهی راست و حال آنکه اکثرشان بحسب ظاهر جز فقر</p><p>صرف نداشته و کذلک عزّت کلّيّه اوليای حقّ و مقرّبان</p><p>درگاه احديّت را مختصّ و حال آنکه ابداً در فکر غنای</p><p>ظاهر خود نبودند . و همچنين ملوک معدلت سلوکی</p><p>که صيت جهانبانی و عدالت آسمانيشان آفاق کائنات را</p><p>فرا گرفته و آوازهء حقوق پروری و بزرگواريشان</p><p>اقاليم سبعه را احاطه نموده در فکر توانگری و غنای</p><p>فاحش ذاتی خود نبوده بلکه غنای جمهور رعايا را عين</p><p>غنای خود شمرده ثروت و وسعت عموم افراد اهالی را</p><p>معموريّت خزائن سلطنت دانسته افتخارشان بذهب</p><p>و فضّه نبوده بلکه بروشنائی رأی و بلندی همّت جهان</p><p>آرای بوده . و همچنين وزرای مکرّم و وکلای مفخّمی</p><p/><p>ص ٢٧</p><p>که رضای حقرا بر رضای خود مقدّم داشته و در فنون</p><p>سياسيّه عَلمِ مهارت کلّيّه را بر اتلال حکمت حکومتيّه</p><p>برافراشته در انجمن دانش چون مصباح معارف افروخته</p><p>و از اطوار و افکار و رفتارشان آثار دولت خواهی</p><p>واضح و نتائج معموريّت پروری لائح بوظيفهء زهيدهء</p><p>خود قناعت نموده روز و شب مشغول بتمشيت مهامّ</p><p>امور و احداث و ايجاد وسائل ترقّی جمهور بودند</p><p>و بفکر ثاقب و رأی صائب دولت متبوعهء خود را مطاع</p><p>دول عالم و مقرّ سرير سلطنت را مرکز رتق و فتق عظائم</p><p>امور ملل و امم فرموده بوصول اعلی مراقی مفخرت</p><p>ذاتيّه و اسمی معارج حيثيّت فطريّه متباهی گشتند .</p><p>و کذلک مشاهير علمای نحارير که بفضائل علميّه و خصائل</p><p>حميده موصوف و بعروة الوثقای تقی متشبّث و بذيل</p><p>هُدی متوسّل و متمسّک و مرآت تخيّلاتشان بصور</p><p>معانی کلّيّه مرتسم و زجاجهء تصوّراتشان از شمس معارف</p><p>عموميّه مقتبس و در ايّام و ليالی بتدقيق و تحقيق علوم</p><p/><p>ص ٢٨</p><p>نافعه مشغول و بتربيت و تعليم انفس مستعدّهء متعلّمه</p><p>مألوف البتّه در مذاق عرفانشان گنج باد آورد خسروان</p><p>به قطره ای از زلال معارف و بيان برابری نکند و قناطير</p><p>مقنطرهء ذهب و فضّه با حلّ مسئله ای از مسائل غامضه</p><p>مقابلی ننمايد لذائذ امور خارجه را چون ملاعب صبيان</p><p>انگارند و کلفت زخارف زائده را لائق دونان و جاهلان</p><p>شمرند چون طيور شکور بحبوب چندی قناعت نموده</p><p>نغمات حکمت و معارفشان حيرت بخش مدارک و شعور</p><p>اجلّهء فضلای امم آفاق گردد . و همچنين سروران</p><p>خردمندان از اهالی و متحيّزان متنفّذان ولايات و نواحی</p><p>که ارکان حکومت‌اند علوّ منزلت و سموّ شأن</p><p>و سعادتشان در خيرخواهی عموم و تفقّد و تجسّس وسائل</p><p>عمار مملکت و ثروت و آسايش رعيّت است . مثلاً</p><p>ملاحظه نمائيد که اگر شخصی از اکابر ولايتی غيور</p><p>و هوشمند و پاک دل و دانشمند و بفطانت فطريّه موصوف</p><p>و بذکاء و درايت خلقيّه معروف و از ارکان هيئت</p><p/><p>ص ٢٩</p><p>ولايت باشد حال عزّت کلّيّه و سعادت سرمديّه و شأن</p><p>و شرف دنيوی و اُخرويش در چه چيز است ؟ آيا در</p><p>ملازمت صداقت و راستی و غيرت و حميّت پروری</p><p>و ابتغاء مرضات الهی و استجلاب حسن انظار خسروی</p><p>و استرضاء خاطر جمهور اهالی است و يا خود بجهت آنکه</p><p>در شام عيش مهيّا و سفرهء مهنّائی حاضر سازد در روز</p><p>بتخريب وطن و بلاد و احراق قلوب عباد مشغول گردد</p><p>و خود را در درگاه حضرت کبريا مردود و از دربار</p><p>معدلت مدار مطرود و در نزد جمهور اهالی بدنام و ذليل</p><p>نمايد ؟ فواللّه عظام باليه در قبور از چنين نفس و امثال</p><p>او بهتر است چه فائده که از موائد سمائيّهء خصائل انسانيّه</p><p>نچشيده و از چشمهء صافی موهبت عوالم بشريّه</p><p>ننوشيده‌اند . و اين معلوم است که مقصد از تأسيس</p><p>اين مجالس عدل و حقّانيّت است مجال انکار نه ولکن</p><p>تا همّت ارکان و اعضای منتخبه چه بظهور رساند .</p><p>اگر بنيّت خالصه موفّق شوند البتّه نتائج مبارکه</p><p/><p>ص ٠ ٣</p><p>و اصلاحات غير مترقّبه حاصل گردد و الّا البتّه مهمل</p><p>و معوّق ماند و امور بکلّی مختلّ شود .</p><p>" أری الف بانٍ لايقوم بهادم</p><p>فکيف ببانٍ خلفه الف هادم "</p><p>باری از تفاصيلی که بيان شد مقصود اين بود که اقلّاً معلوم</p><p>گردد که عزّت و سعادت و بزرگواری و منقبت و تلذّذ</p><p>و راحت انسان در ثروت ذاتيّهء خود نبوده بلکه در علوّ</p><p>فطرت و سموّ همّت و وسعت معلومات و حلّ مشکلاتست</p><p>فنعم ما قال :</p><p>" عليّ ثياب لو يُباع جميعها</p><p>بفلسٍ لکان الفلس منهنّ أکثرا "</p><p>" و فيهنّ نفس لو يُقاس بها</p><p>نفوس الوری کانت أجلّ و أکبرا "</p><p>و بنظر اين عبد چنان می‌آيد که اگر انتخاب اعضای موقّته در</p><p>مجالس ممالک محروسه منوط برضايت و انتخاب جمهور باشد</p><p>احسن است چه که اعضای منتخبه از اين جهت قدری</p><p/><p>ص ٣١</p><p>در امور عدل و داد را مراعات مينمايند که مبادا صيت</p><p>و شهرتشان مذموم گردد و از درجهء حسن توجّه اهالی</p><p>ساقط شوند . و همچو ظنّ و گمان نرود که مقصود از اين کلمات</p><p>مذمّت غنا و مدح فقر و احتياج است بلکه غنا منتهای</p><p>ممدوحيّت را داشته اگر بسعی و کوشش نفس خود انسان</p><p>در تجارت و زراعت و صناعت بفضل الهی حاصل گردد</p><p>و در امور خيريّه صرف شود . و علی الخصوص اگر شخصی</p><p>عاقل و مدبّر تشبّث بوسائلی نمايد که جمهور اهالی بثروت</p><p>و غنای کلّی برساند همّتی اعظم از اين نه و عند اللّه</p><p>اکبر مثوبات بوده و هست چه که اين بلند همّت</p><p>سبب آسايش و راحت و سدّ احتياجات جمع غفيری</p><p>از عباد حقّ گردد . ثروت و غنا بسيار ممدوح</p><p>اگر هيئت جمعيّت ملّت غنی باشد ولکن اگر اشخاص</p><p>معدوده غنای فاحش داشته و سائرين محتاج و مفتقر</p><p>و از آن غنا اثر و ثمری حاصل نشود اين غنا از برای آن</p><p>غنی خسران مبين است ولی اگر در ترويج معارف</p><p/><p>ص ٣٢</p><p>و تأسيس مکاتب ابتدائيّه و مدارس و صنايع و تربيت</p><p>ايتام و مساکين خلاصه در منافع عموميّه صرف نمايد</p><p>آن شخص عند الحقّ و الخلق بزرگوارترين سکّان زمين</p><p>و از اهل اعلی علّييّن محسوب . و امّا حزبيکه برآنند</p><p>اين اصلاحات جديده و تشکيلات سديده بالقوّه و بالفعل</p><p>مغاير رضای پروردگار و منافی اوامر شارع مختار</p><p>و مخالف اساس شرع متين و مباين سيرت حبيب ربّ</p><p>العالمين است قدری تدبّر نمايند که اين مخالفت از چه</p><p>جهت است ؟ آيا مغايرتش از جهت اقتباس از ملل سائره است</p><p>که باين واسطه وجه مشابهت حاصل ( و من تشبّه بقوم</p><p>فهو منهم ) وارد ؟ ( أوّلاً ) اين امور ظاهرهء جسمانيّه</p><p>اسباب تمدّنيّه و وسائل معارف و فنون حکمت طبيعيّه</p><p>و تشبّثات ترقّی اهل حرف و صنايع عموميّه و ضبط</p><p>و ربط مهامّ امور مملکت بوده دخلی باساس مسائل</p><p>کلّيّهء الهيّه و غوامض حقائق عقائد دينيّه ندارد .</p><p>و اگر گفته شود در اين امور نيز اقتباس جائز نه</p><p/><p>ص ٣٣</p><p>اين قول دليل بر جهل و نادانی قائل است . آيا حديث مشهور</p><p>)اطلبوا العلم و لو بالصّين) را فراموش نموده‌اند ؟</p><p>و اين معلوم است که اهل صين در درگاه احديّت</p><p>از مردودترين ناس محسوب چه که عبدهء اصنام و غافل</p><p>از عبوديّت خبير علّام بوده‌اند و اهل اوروپ اقلّاً</p><p>از اهل کتاب و مقرّ و معترف بعزيز وهّابند و در آيهء</p><p>مبارکهء ( و لتجدنّ أقربهم مودّة للّذين آمنوا الّذين قالوا</p><p>انّا نصاری ) مصرّح پس طلب علم و معارف از ممالک</p><p>امّت انجيل جائز و موافق‌تر است . حال چگونه تعلّم</p><p>از عبدهء اوثان مقبول عند اللّه و تعلّم از اهل کتاب</p><p>مبغوض درگاه کبرياست ؟ و همچنين در غزوهء احزاب</p><p>ابوسفيان بنی کنانه و بنی قحطان و بنی قريظهء يهود را</p><p>با خود متّفق نموده با کافّهء طوائف قريش بر اطفاء</p><p>سراج الهی که در مشکاة يثرب برافروخته بود قيام</p><p>نمودند . و چون در آنزمان ارياح امتحان و افتتان</p><p>از هر جهت بقوّهء شديده در هبوب بود بقوله تعالی</p><p/><p>ص ٣٤</p><p>)الم أحسب النّاس أن يترکوا ان يقولوا آمنّا و هم لايفتنون )</p><p>و مؤمنين قليل و اعدا بهجوم عمومی برخاسته خواستند</p><p>که آفتاب مشرق حقيقت را بغبار ظلم و جور تيره گردانند</p><p>حضرت سلمان بحضور مطلع وحی الهی و مهبط تجلّيات</p><p>فيض نامتناهی حاضر عرض نمود که در ممالک فرسيّه</p><p>بجهت محافظت و صيانت خود از اعدا باطراف مملکت</p><p>حفر خندق نمايند و اين بجهت محافظه از هجوم بغتی بسيار</p><p>موافق و مفيد . آيا آن منبع عقل کلّی و معدن حکمت</p><p>و علم الهی فرمودند که اين از عادات ممالک شرکيّهء</p><p>کفريّهء مجوس است و اهل توحيد را اتّباع جائز نه</p><p>و يا آنکه جميع موحّدين را سريعاً بحفر خندق امر</p><p>فرمودند حتّی بنفس مبارک آلت حفر را برداشته</p><p>و بمعاونت اصحاب و احباب قيام فرمودند ؟ و از اين</p><p>گذشته در کتب کافّهء فرق اسلاميّه از تواريخ و غيره</p><p>که علمای عظام و مورّخين فخام تصنيف نموده‌اند</p><p>مذکور که بعد از طلوع نيّر آفاق از مشرق حجاز</p><p/><p>ص ٣٥</p><p>که فی الحقيقه از أشعّهء ساطعه‌اش هيئت عموميّهء امکان</p><p>مستنير و تغيير و تبديل کلّی در ارکان عالم بنزول شريعت</p><p>جديدهء الهيّه و تأسيس مبانی حکم ربّانيّه پيدا شد</p><p>شريعت مقدّسهء سمائيّه در بعضی احکام مطابق عادات</p><p>مألوفهء أهل جاهليّه نازل شد . از آنجمله حرمت و رعايت</p><p>اشهر حرام و حرمت اکل لحم خنزير و اعتبار شهور</p><p>قمريّه و اسمائشان و غير از اين امور کثيره‌ايست که بعينه</p><p>و بعبارته از کتب نقل ميشود ( و کانت الجاهليّة تفعل</p><p>اشياء جاءت شريعة الاسلام بها فکانوا لاينکحون</p><p>الامّهات و البنات و کان أقبح شیء عندهم الجّمع بين</p><p>الاختين و کانوا يعيبون المتزوّج بامرأة أبيه و يسمونه</p><p>الضّيزن و کانوا يحجّون البيت و يعتمرون و يحرمون</p><p>و يطوفون و يسعون و يقفون المواقف کلّها و يرمون الجمار</p><p>و کانوا يکبسون فی کلّ ثلاثة اعوام شهراً و يغتسلون</p><p>من الجنابة و کانوا يداومون علی المضمضة و الاستنشاق</p><p>و فرق الرّأس و السّواک و تقليم الاظفار و نتف الابط</p><p/><p>ص ٣٦</p><p>و کانوا يقطعون يد السّارق اليمنی ).. حال نعوذ باللّه ميتوان</p><p>بخاطر آورد که چون در بعضی احکام شريعت غرّا</p><p>با عادات اهل جاهليّه که مطرود جميع طوائف‌اند وجه</p><p>مشابهت دارد نقصی وارد است و يا خود تصوّر</p><p>ميتوان کرد که استغفر اللّه حقّ غنيّ مطلق اتّباع آراء</p><p>کفريّه فرموده ؟ حکمت بالغهء الهيّه بسيار . آيا از قدرت</p><p>حق بعيد و ممتنع بود که شريعت مبارکه را من دون</p><p>مشابهت عادتی از عادات امم جاهليّه نازل فرمايد ؟ بلکه</p><p>مقصود از اين حکمت کلّيّه اين بود که عباد از قيود</p><p>تعصّبات جاهليّه آزاد شوند و اين اقوالی را که اليوم</p><p>وسيلهء تخديش اذهان و تشويش وجدان بيچارگان نموده</p><p>بر زبان نرانند . ولکن بعضی از نفوس که از حقائق کتب</p><p>الهيّه و جوامع صحف نقليّه و تاريخيّه کما هی اطّلاع ندارند</p><p>خواهند گفت که اين کيفيّات و عادات از سنن جليلهء</p><p>حضرت خليل عليه السّلام است و در ميان اقوام جاهليّه</p><p>باقی و بر قرار بود و در مدلول آيهء مبارکهء ( اتّبع ملّة ابراهيم</p><p/><p>ص ٣٧</p><p>حنيفاً ) داخل . لکن در جميع کتب و صحف فرق</p><p>اسلاميّه اين مسلّم و مذکور است که احترام اشهر حرام</p><p>و اعتبار اشهر قمريّه و قطع يمين سارق از سنن حضرت</p><p>خليل عليه السّلام نيست و از اين گذشته الآن کتاب</p><p>توراة موجود و شريعت حضرت ابراهيم عليه السّلام</p><p>در او مذکور مراجعت کنند يقيناً خواهند گفت</p><p>توراة نيز محرفّست زيرا در آيهء مبارکه وارد ( يحرّفون</p><p>الکلم عن مواضعه ) و حال آنکه تحريف در مواضع</p><p>معلومه واقع و در کتب علميّه و تفسيريّه مذکور</p><p>اگر بتفصيل اين مسئله بپردازيم از مقصود اصلی تأليف</p><p>اين رساله بازمانيم لذا اختصار اولی . و ديگر آنکه در بعضی</p><p>روايات مذکور که برخی اخلاق حسنه و شيم مرضيّه را</p><p>از وحوش اقتباس کنيد و عبرت گيريد . پس چون تعلّم</p><p>اخلاق حسنه از حيوان صامت جائز بوجه اولی از ملل</p><p>اجنبيّه که اقلّاً از نوع انسان و بنفس ناطقه و قوّهء مميّزه</p><p>ممتاز اکتساب و اقتباس فنون جسمانيّه جائز . و اگر</p><p/><p>ص ٣٨</p><p>ملاحظه شود که در حيوانات اين صفات ممدوحه</p><p>خلقيست اين اصول و اساس مدنيّت و علوم و حکمت</p><p>طبيعيّه در ممالک سائره بچه برهان ميتوان گفت که غير</p><p>خلقی است ؟ ( هل من خالق غير اللّه؟ قل سبحان اللّه ).</p><p>و همچنين جميع افاضل علمای متفنّنين و اکابر فقهای</p><p>کاملين در بعضی فنونيکه مبدء و مبدع آن حکمای</p><p>يونان چون ارسطو و غيره بودند تتبّع نموده‌اند و اقتباس</p><p>معارف حکميّه چون علم طبّ و رياضی و جبر و حساب را</p><p>از کتب يونانيّه سبب فوز و فلاح شمرده‌اند چنانچه</p><p>فنّ منطق را کلّ علما تتبّع و تدريس نمايند و حال آنکه</p><p>مؤسّس آنرا از صابئين ميشمرند و اکثری تصريح</p><p>نموده‌اند که اگر عالم نحريری در فنون شتّی مهارت</p><p>کامله داشته لکن در فنّ منطق تتبّع تمام نيافته اعتماد</p><p>کلّی بر اقوال و نتائج فکريّه و استنباط مسائل کلّيّهء او نه .</p><p>پس باين دلائل واضحه و براهين متقنه ظاهر</p><p>و مبرهن گشت که اکتساب اصول و قوانين مدنيّه</p><p/><p>ص ٣٩</p><p>و اقتباس معارف و صنائع عموميّه مختصراً ( ما ينتفع به</p><p>العموم ) از ممالک سائره جائز تا افکار عموم متوجّه</p><p>اين امور نافعه گردد و بکمال همّت بر اکتساب و اجراء آن</p><p>قيام نموده تا بعون الهی در اندک مدّتی اين اقليم پاک سَرور</p><p>اقاليم سائره گردد . ای خردمندان بعين عقل و تدبّر</p><p>ملاحظه نمائيد آيا ممکن است که تفنگ و توپ عادی</p><p>با تفنگ هنری مارتی و توپ کروپ مقابلی نمايد ؟</p><p>حال اگر نفسی بگويد که ما را همين آلات ناريّهء قديمه</p><p>موافقست لزوم باستحصال اسلحه و آلاتی که در ممالک</p><p>اجنبيّه ايجاد شده نه آيا اين قول را هيچ طفلی بسمع</p><p>قبول استماع نمايد ؟ و يا آنکه ما تا بحال احمال امتعه</p><p>و اجناس تجارتيّه را از مملکتی بمملکتی بواسطهء حيوانات</p><p>نقل ميکنيم محتاج بکالسکهء آتشی نبوده و نيستيم چه</p><p>ضرور مشابهت بامم سائره بجوئيم . آيا اين کلام قرين</p><p>اذعان هيچ هوشياری گردد ؟ لا و اللّه مگر آنکه نظر</p><p>ببعضی اغراض که در قلوب خود کتمان نموده امور</p><p/><p>ص ٤٠</p><p>بديهيّه را انکار نمائيم . ممالک اجنبيّه با آنکه در فنون</p><p>و معارف و صنائع عموميّه کمال مهارترا نائل مع ذلک</p><p>از يکديگر اقتباس ميکنند ممالک ايرانيّه که منتهی</p><p>درجهء احتياج را داشته چگونه جائز است که مهمل</p><p>و معطّل بماند ؟ و علمای بزرگواری که سالک بر خط</p><p>مستقيم و منهج قويم و واقف بر اسرار حکمت الهيّه</p><p>و مطّلع بر حقائق کتب مقدّسهء ربّانيّه هستند و قلوب</p><p>مبارکشان بحليهء تُقی متحلّی و وجوه نضره‌شان بانوار</p><p>هدی روشن و منير ملتفت احتياجات حاليّه و ناظر</p><p>بر مقتضيات زمانيّه هستند البتّه بکمال جدّ تشويق</p><p>و تحريص تمدّن و معارف مينمايند ( هل يستوی الّذين</p><p>يعلمون و الّذين لا يعلمون و هل تستوی الظّلمات و النّور ؟).</p><p>علما سراج هدايتند بين ملأ عالم و نجوم سعادتند مشرق</p><p>و لائح از افق طوائف و امم سلسبيل حياتند انفس ميّتهء</p><p>جهل و نادانی را و معين صافی کمالاتند تشنگان باديهء</p><p>نقص و گمراهی را مطلع آيات توحيدند و مطّلع بر حقائق</p><p/><p>ص ٤١</p><p>قرآن مجيد طبيب حاذق‌اند جسم معلول عالمرا</p><p>و ترياق فاروق اعظمند هيئت مسمومهء بنی آدمرا حصن</p><p>حصين‌اند مدينهء عالم انسانيّت را و کهف منيعند مضطرّين</p><p>و مضطربين جهالت را ( العلم نور يقذفه اللّه فی قلب من</p><p>يشاء ) . ولکن پروردگار عالميان از برای هر شیء علائم</p><p>و آثاری خلق فرموده و محک و امتحانی مقرّر داشته . عالِم</p><p>ربّانيرا کمالات معنويّه و ظاهريّه لازم و حسن اخلاق</p><p>و نورانيّت فطرت و صدق نيّت و فطانت و ذکاوت</p><p>و فراست و نهی و عقل و حجی و زهد و تقوای حقيقی</p><p>و خشية اللّه قلبی واجب و الّا شمع بی‌نور هر چند بلند</p><p>و قطور باشد حکم اعجاز نخل خاويه و خشب مسنّده داشته .</p><p>" ناز را روئی ببايد همچو ورد چون نداری گرد بدخوئی مگرد "</p><p>" زشت باشد روی نازيبا و ناز سخت باشد چشم نابينا و درد "</p><p>در روايت صحيحه وارد ( و أمّا من کان من العلماء صائناً</p><p>لنفسه حافظاً لدينه و مخالفاً لهواه و مطيعاً لامر مولاه</p><p>فللعوام ان يقلّدوه ) . و چون اين کلمات مشرقه جامع</p><p/><p>ص ٤٢</p><p>جميع شرائط علميّه است لهذا شرح مجملی در ترجمهء اين</p><p>روايت مبارکه بيان ميشود و هر کس که دارندهء اين</p><p>شئونات رحمانيّه و مظهر مدلول اين روايت صحيحه نبوده</p><p>نسبت علم از او منقطع و منسلب و مطاعيّت موحّدين را</p><p>لائق و سزاوار نه . اوّل کلمهء اين شرائط مقدّسه صائناً</p><p>لنفسه است و اين معلوم است که مقصد حفظ نفس</p><p>از بلايا و محن جسمانيّه نبوده زيرا انبيا و اوليا کلّاً و طرّاً</p><p>معرض اعظم شدائد عالم و هدف سهام بليّات و اذيّات</p><p>ملل و امم گشته بجهت خير جمهور انفاق جان نموده</p><p>بمشهد فدا بجان و دل شتافتند و بکمالات معنويّه و صوريّه</p><p>هيئت عالمرا برداء جديد فضائل ذاتيّه و شيم مرضيّهء</p><p>اکتسابيّه مزيّن فرمودند بلکه مقصود اصلی حقيقی</p><p>صيانت از نقائص باطنيّه و ظاهريّه و اتّصاف باوصاف</p><p>کماليّهء معنويّه و صوريّه بوده . اوّل صفت کماليّه علم</p><p>و فضلست و جامعيّت اين مقام اعظم اقوم آگاهی کما هی</p><p>بر غوامض مسائل الهی و حقائق حکم سياسيّهء شرعيّهء</p><p/><p>ص ٤٣</p><p>قرآنی و مضامين سائر کتب سماوی و وقوف بر ضوابط</p><p>و روابط ترقّی و تمدّن ملّت باهره و اطّلاع بر قوانين</p><p>و اصول و رسوم و احوال و اطوار و قواء مادّی و ادبی</p><p>عالم سياسی ملل سائره و جامعيّت فنون نافعهء عصريّه</p><p>و تتبّع در کتب تاريخيّهء اعصار سالفهء ملل و دول است .</p><p>چه اگر شخص عالم وقوف بر مضامين کتب مقدّسه</p><p>و جامعيّت حکمت الهيّه و طبيعيّه و علوم شرعيّه و فنون</p><p>سياسيّه و معارف عصريّه و اطّلاع بر وقائع عظيمهء قرون</p><p>سالفهء ملل و دول نداشته باشد عند اللّزوم عاجز ماند</p><p>و اين منافی صفت جامعيّت است . مثلاً عالِم ربّانی اگر</p><p>در محاوره با شخص مسيحی از الحان جليل انجيل بيخبر باشد</p><p>آنچه از حقائق فرقانيّه بيان نمايد ابداً مسموع و مقبول</p><p>آن شخص نيفتد ولکن اگر آن شخص ملاحظه</p><p>نمايد که آنچه در دست اوست و مستند بر آن اين عالم</p><p>بزرگوار از قسّيسين امّت انجيل آگاه‌تر و بر حقائق</p><p>کتب مقدّسه مطّلع و داناتر است بالطّوع آنچه بيان</p><p/><p>ص ٤٤</p><p>نمايد قبول کند چه که جز اقرار مفرّی از برای او نه .</p><p>چنانچه رأس الجالوت چون بحضور آفتاب فلک عرفان</p><p>و نيّر اوج هدايت و ايقان حضرت رضا عليه السّلام</p><p>مشرّف شد اگر در اسئله و اجوبه آن معدن علم بادلّه</p><p>و براهين مألوفهء رأس الجالوت بيان نميفرمودند اقرار</p><p>و اعتراف بر بزرگواری آن حضرت نمی نمود . و از اين</p><p>گذشته عالم سياسی را دو قوهء اعظم اقوم لازم قوّهء</p><p>تشريعيّه و قوّهء تنفيذيّه . مرکز قوّهء تنفيذيّه حکومت است</p><p>و مرجع قوّهء تشريعيّه دانايان هوشمند . حال اگر اين</p><p>رکن رکين و اساس متين جامع و کامل نباشد چگونه</p><p>فلاح و نجاح از برای هيئت ملّت تصوّر گردد ؟ ولکن</p><p>چون اين اوان چنين نفوس کاملهء جامعه نادر الوجود است</p><p>و حکومت و هيئت ملّت بانتظام حال در غايت درجهء</p><p>احتياج لذا تأسيس هيئت علميّه لازم که اعضای اين</p><p>مجلس هر چند نفس در فنّی از فنون مذکوره ماهر باشند</p><p>و باقدام و جهد بليغ در جميع احتياجات حاليّه و استقباليّه</p><p/><p>ص ٤٥</p><p>تفکّر نموده امور را در نقطهء اعتدال و مرکز مستقيمی</p><p>مرکوز نمايند . اوّلاً چون تا بحال احکام شرعيّه را</p><p>در مرافعات و محاکمات مدار معيّنی نبوده زيرا هر يک</p><p>از علماء نظر برأی و اجتهاد خود نوعی حکم مينمايند . مثلاً</p><p>دو نفس مرافعه مينمايند يکی از علماء حکم بمدّعی و ديگری</p><p>بمدّعی عليه دهد بلکه احياناً در مادّهء واحده دو حکم</p><p>مخالف از يک شخص مجتهد صادر چه که اوّل چنان</p><p>معلوم شده بود و حال چنين و شبهه ای نيست که اين امور</p><p>سبب تشويش کافّهء امور مهمّه واقع و از اين فتور عظيمی</p><p>در اساس هيئت اجتماعيّه طاری گردد چه که هيچ يک</p><p>از مدّعی و مدّعی عليه مأيوس از دعوای خود نگشته</p><p>مادام العمر مترصّد اخذ حکم ثانی مخالف حکم اوّل شده</p><p>جميع عمر خود را بر لجاج ميگذارند و از اينکه اوقات</p><p>خود را بکلّی متوجّه معانده و منازعه مينمايند از امور</p><p>نافعهء خيريّه و اشغال خود بازمانند و فی الحقيقه اين</p><p>شخصين حکم ميّت را دارند و حکومت و هيئت</p><p/><p>ص ٤٦</p><p>اجتماعيّه را ذرّه ای خدمت نتوانند . ولکن اگر حکم</p><p>قاطعی در ميان باشد ديگر محقوق محکوم ابداً اميد</p><p>استحصال امر ثانی ندارد لهذا راحت و آسايش جسته</p><p>باشغال و خدمات خود و غير مشغول گردد . نظر باينکه</p><p>اعظم وسيلهء آسايش و راحت اهالی و اکبر واسطهء</p><p>ترقّی جمهور اعالی و ادانی اين امر اهمّ اتمّ است لذا بايد</p><p>علمائيکه واقفند بر مسائل شرعيّهء الهيّه در اين مجلس کبير</p><p>اوّلاً يک منهج قويم و صراط مستقيمی بجهت قطع دعاوی</p><p>عموم تعيين و تأليف نموده بامر حضرت سلطان در جميع</p><p>ولايات منتشر گردد و بر موجب آن حکم جاری شود</p><p>بسيار اين امر مهمّ را اهتمام لازمست . و ثانی صفت</p><p>کماليّه عدل و حقّانيّت است و آن عدم التفات و التزام</p><p>منافع ذاتيّه و فوائد شخصيّهء خود و بدون ملاحظه</p><p>و مراعات جهتی از جهات بين خلق اجراء احکام حق</p><p>نمودن و نفس خود را چون افراد بندگان غنيّ مطلق</p><p>شمردن وجز امتياز معنوی در امری از امور تفرّد</p><p/><p>ص ٤٧</p><p>از جمهور نجستن و خير عموم را خير خويشتن دانستن</p><p>خلاصه هيئت جمعيّت را بمنزلهء شخص واحد پنداشتن</p><p>و نفس خود را عضوی از اعضای اين هيئت مجسّمه</p><p>انگاشتن و الم و تأثّر هر جزئی سبب تألّم کلّ اجزاء</p><p>هيئت بالبداهه تيقّن نمودن است . و ثالث صفت کماليّه</p><p>بصدق طويّت و خلوص نيّت بتربيت جمهور پرداخته</p><p>در تعاليم معارف عموميّه و تدريس علوم نافعه و تشويق</p><p>بر ترقّيات عصريّه و تحريص بر توسيع دوائر صنائع</p><p>و تجارت و ترغيب اتّخاذ وسائل ثروت اهالی مملکت</p><p>بذل جهد بليغ و سعی منيع نمودنست . چه که عموم ناس</p><p>از اين امور مهمّه که علّت مزمنهء هيئت اجتماعيّه را برء</p><p>فوريست بيخبرند بايد که علمای هوشمند و دانايان خردمند</p><p>خالصاً مخلصاً للّه بوعظ و نصيحت عموم برخيزند تا ديدهء</p><p>اهالی از اين کُحل بينش معارف روشن و بصير گردد .</p><p>زيرا اليوم ناس بظنون و اوهام خود چنين تصوّر نموده‌اند</p><p>که نفسيکه موقن باللّه و مؤمن بآيات و رسل و کتب</p><p/><p>ص ٤٨</p><p>و شرائع الهيّه و مظهر خشية اللّه است بايد معطّل و معوّق</p><p>بماند و ببطالت و بطائت ايّام بگذراند تا از نفوسی عند</p><p>اللّه محسوب گردد که از دنيا و مافيها گذشته دل بعالم</p><p>اخروی بسته‌اند و از خلق بعيد شده بحقّ تقرّب جسته‌اند .</p><p>چون اين بيان مفصّلاً در اين کتاب در موقع ديگر ذکر</p><p>خواهد يافت لهذا در اين مقام ترک اولی . باری باقی</p><p>صفات کماليّه خشية اللّه و محبّة اللّه فی محبّة عباده و حلم</p><p>و سکون و صدق و سلوک و رحم و مروّت و جلادت</p><p>و شجاعت و ثبات و اقدام و جهد و کوشش و کرم و بخشش</p><p>و وفا و صفا و حميّت و غيرت و همّت و بزرگواری و حقوق</p><p>پروری و امثال ذلک بوده و فاقد اين اخلاق حسنهء</p><p>انسانيّه ناقص است و اگر حقائق هر يک از اين صفات را</p><p>بيان نمائيم ( مثنوی هفتاد من کاغذ شود ) . و ثانی کلمهء</p><p>اين شرائط مقدّسهء علميّه ( حافظاً لدينه است ) . و اين</p><p>معلوم است که مقصد از اين کلمهء مبارکه منحصر</p><p>در استنباط احکام و مراعات عبادات و اجتناب از کبائر</p><p/><p>ص ٤٩</p><p>و صغائر و اجراء احکام شرعيّه و باين وسائط محافظهء</p><p>دين اللّه نمودن نبوده بلکه هيئت ملّت را از کلّ جهات</p><p>محافظه نمودن و در اعلاء کلمة اللّه و تکثير جمعيّت دينيّه</p><p>و ترويج دين الهی و غلبه و استعلائش بر سائر اديان</p><p>از اتّحاد جميع وسائل و وسائط سعی بليغ را مبذول</p><p>داشتن است . و فی الحقيقه اگر علمای اسلاميّه در اين</p><p>امور چنانچه بايد و شايد اقدام مينمودند تا بحال جميع</p><p>ملل عالم در ظلّ کلمهء وحدانيّت داخل ميشدند و شعلهء</p><p>نورانيّهء ( ليظهره علی الدّين کلّه ) چون آفتاب در قطب</p><p>امکان طالع و بر جميع آفاق لائح ميگشت. در قرن خامس</p><p>عشر ميلاد لوطر که اوّل يکی از اعضای اثنا عشر هيئت</p><p>مذهبيّهء قاتوليک در مرکز حکومت پاپ بود و مؤخّراً</p><p>محدث مذهب پروتستان گشت در بعضی مسائل</p><p>که عدم تجويز تزويج رهابين و تعظيم و تکريم صور</p><p>حواريّين و رؤسای سلف مسيحيّين و عادات و رسوم</p><p>مذهبيّهء زائده بر احکام انجيل با پاپ مخالفت نمود .</p><p/><p>ص ٠ ٥</p><p>با وجود آنکه در آن زمان اقتدار پاپ بدرجه ای بود که کلّ</p><p>ملوک اوروپ از سطوتش متزلزل و مضطرب و ضبط</p><p>و ربط امور مهمّهء قطعهء اوروپ در يمين قوّت و قدرتش</p><p>مودوع و مرتبط ولکن چون در اين مسائل</p><p>که جواز تزويج رؤسای دينيّه و عدم سجود و تعظيم</p><p>بر تمثال و صور معلّقهء در کنائس و ابطال عادات رسميّهء</p><p>زائده بر مضامين انجيل لوطر محقّ و محقّق بود و بوسائل</p><p>لازمهء ترويج تشبّث نمود در ظرف اين قرون اربعه</p><p>و کسری اکثر اهالی امريک و چهار خمس قطعهء آلمان</p><p>و انگليس و بسياری از اهالی نمچه ( خلاصه ) تقريباً</p><p>دويست و پنجاه کرور از مذاهب سائرهء نصاری در مذهب</p><p>پروتستان داخل گشتند و هنوز رؤسای اين مذهب</p><p>بکمال همّت در ترويجند و حال در سواحل شرقيّهء افريک</p><p>بظاهر حرّيّت و آزادی سودان و زنگيان را وسيله</p><p>نموده مکاتب و مدارس تأسيس کرده بتعليم و تدريس</p><p>و تمدين طوائف متوحّشهء صرفهء افريک مشغولند</p><p/><p>ص ٥١</p><p>و در باطن مقصد اصليشان آنکه بعضی طوائف اسلاميّهء</p><p>زنگيان را داخل در مذهب پروتستان نمايند . هر طائفه ای</p><p>در ارتفاع ملّت خود مشغول و ما در خواب غفلت</p><p>مدهوش . ملاحظه نمائيد که اين شخص با وجود آنکه</p><p>معلوم نبود بچه هوائی پرواز ميکند و بچه مقصدی</p><p>متحرّک بهمّت و غيرت رؤسای مذهبش چه قدر</p><p>ترويج شد . حال اگر ملّت باهرهء حقّ که مظهر تأييدات</p><p>الهيّه و مطلع توفيقات ربّانيّه است اگر بهمّت تامّه</p><p>و غيرت کامله متوسّلا الی اللّه و منقطعاً عمّا سواه تشبّث</p><p>بوسائل ترويج نمايند و بذل سعی و اقدام کنند البتّه</p><p>انوار حقّ مبين بر کلّ آفاق ساطع گردد و بعضی</p><p>نفوس که بر حقائق امور اطّلاعی ندارند و نبض عالم</p><p>در دستشان نه و ندانند که علّت مزمنهء بطلان را چه</p><p>فاروق اعظم حقّی لازم همچه گمان ميکنند که ترويج</p><p>بسيف منوط است و بحديث انا نبيّ بالسّيف استدلال</p><p>مينمايند . و حال آنکه فی الحقيقه اگر بنظر دقيق ملاحظه</p><p/><p>ص ٥٢</p><p>نمايند مشهود گردد که در اين عصر سيف واسطهء</p><p>ترويج نه بلکه سبب وحشت و دهشت و اشمئزاز قلوب</p><p>و نفوس گردد و در شريعت مبارکهء غرّا اهل کتاب را</p><p>بقوّهء قاهره اجبار بر اقرار و ايمان جائز نه و حال آنکه</p><p>دلالت و هدايت فريضهء ذمّت هر مؤمن موحّد است</p><p>و حديث ( انا نبيّ بالسّيف ) و کذلک حديث ( امرت ان</p><p>أقاتل النّاس حتّی يقولوا لا اله الّا اللّه ) در حقّ مشرکين</p><p>جاهليّه که از کثرت توحّش و نادانی از درجهء بشريّت</p><p>ساقط بودند وارد . چه که ايمانيکه بضرب سيف</p><p>حاصل گردد بسيار بی اعتبار و بسبب امر جزئی منقلب</p><p>بکفر و ضلال ميشود چنانکه قبائل و طوائف اطراف</p><p>مدينهء منوّره بعد از عروج آفتاب اوج نبوّت بمعارج</p><p>)فی مقعد صدق عند مليک مقتدر ) دوباره بدين</p><p>جاهليّه برگشته مرتدّ شدند . و همچنين ملاحظه نمائيد</p><p>زمانيکه نفحات قدسيّهء روح اللّه خطّهء فلسطين و جليل</p><p>و سواحل نهر اردن و جوانب اورشليم را معطّر ساخته</p><p/><p>ص ٥٣</p><p>و الحان جليل انجيل بمسامع روحانيان در آمده در آن زمان</p><p>کلّ قبائل و طوائف آسيا و اوروپ و افريک و امريک</p><p>و اوقيانوس که جزائر بحر محيط است مجوس و بت پرست</p><p>و غافل از خطاب يوم الست بودند مقرّ وحدانيّت</p><p>و الوهيّت جز ملّت موسويّه نبوده . بعد از بعثت انفاس</p><p>طيّبهء طاهرهء روح بخش آنحضرت در مدّت سه سال</p><p>حيات جاودانی بر اهالی آنديار مبذول داشت و بوحی</p><p>الهی اسّ اساس شريعت عيسويّه که در آن عصر معجون</p><p>برء السّاعهء هيئت معلولهء بشريّه بود تأسيس شد . اگر چه</p><p>در زمان آنحضرت انفس قليله مقبل الی اللّه گشتند بلکه</p><p>فی الحقيقه مؤمن موقن عبارت از دوازده نفر رجال</p><p>حواريّين و چند نساء بودند و يکی از حواريّين که مسمّی</p><p>بيهوذای اسخر يوطی بود نيز مرتدّ شده يازده نفر باقی</p><p>ماندند . باری بعد از صعود آنحضرت بافق عزّت اين</p><p>نفوس قليله باخلاق حسنهء روحانيّه و روش و حرکات</p><p>مقدّسهء رحمانيّه مبعوث شده بقوّهء الهيّه و نَفَس مسيحائی</p><p/><p>ص ٥٤</p><p>بهدايت کلّ من علی الارض قيام نمودند . و در آنزمان</p><p>کلّ ملل اصناميّه و ملّت يهود بکمال قوّت و اهتمام</p><p>بر اطفای سراج الهی که در زجاجهء خطّهء اورشليم مشتعل</p><p>گشته برخاستند ( يريدون ان يطفئوا نور اللّه بافواههم</p><p>و يأبی اللّه الّا ان يتمّ نوره و لو کره الکافرون ) و هر يک</p><p>از اين نفوس مبارکه را ببدترين عذابی شهيد نمودند</p><p>بلکه جسم مطهّر بعضی را بساطور قصّابی ريزه ريزه</p><p>نموده و در گلخنها بسوختند و بعضی اتباع و اشياع اين</p><p>اشخاص مقدّسه را بعد از شکنجه و عذاب زنده زير خاک</p><p>دفن نمودند . با وجود اين عقوبات شديده ابداً در تبليغ</p><p>امر اللّه فتور ننموده بدون سلّ سيف و خراشيدن روی</p><p>نفسی بالاخره ملّت عيسويّه عالم را احاطه نموده</p><p>بقسمی که در قطعهء اوروپ و امريک از اديان سائره</p><p>اثری باقی نماند و در آسيا و افريک و جزائر بحر محيط</p><p>جمّ غفيری از اهالی اليوم در ظلّ انجيل داخلند .</p><p>حال باين ادلّهء واضحهء لايحه ثابت و مبرهن گشت که ترويج</p><p/><p>ص ٥٥</p><p>دين الهی بکمالات انسانيّه و اخلاق حسنه و شيم</p><p>مرضيّه و روش و حرکت روحانيّه است . اگر نفسی</p><p>بصرافت فطرت اقبال الی اللّه نمايد مقبول درگاه</p><p>احديّت بوده چه که اين نفس از اغراض شخصيّه و طمع</p><p>منافع ذاتيّه مبرّا و بصون حمايت حقّ التجا نموده بصفت</p><p>امانت و صداقت و پرهيزکاری و حقوق پروری و همّت</p><p>و وفا و ديانت و تُقی بين خلق ظاهر گردد و مقصود</p><p>اصلی از انزال شرائع مقدّسهء سمائيّه که سعادت اخروی</p><p>و تمدّن دنيوی و تهذيب اخلاق باشد حاصل گردد</p><p>و الّا بضرب سيف بظاهر مقبل و در باطن مغلّ و مدبر</p><p>گردند . در اين مقام حکايتی که سبب عبرت کلّ گردد</p><p>ذکر نمائيم . در تواريخ عربيّه مذکور که قبل از بعثت</p><p>نبوی عليه السّلام نعمان بن منذر لخميّ که يکی از ملوک</p><p>عرب جاهليّه و مقرّ سرير سلطنتش مدينهء حيره بوده</p><p>روزی از کثرت تجرّع اقداح مدام عقلش زائل</p><p>و شعورش باطل گشت . در عالم سکر و بيهوشی بقتل</p><p/><p>ص ٥٦</p><p>خالد بن مضلّل و عمر بن مسعود کلده که دو نديم و انيس</p><p>و در محفل انس يار و جليسش بودند فرمان داد . و چو ن</p><p>از عالم مستی و سکر بهوش آمد بپرسش حال دو نديم</p><p>پرداخت تفصيل واقعه را بيان نمودند بغايت محزون</p><p>و دلخون شد . از حبّ شديد و تعلّق خاطر عظيم که باين</p><p>دو نديم داشت بر مقابرشان دو بناء عالی مسمّی بغريّان</p><p>ساخته و بيادگار اين دو نديم يوم بؤس و يوم نعيم</p><p>در هر سالی قرار داد و در اين دو روز معلوم بحشمت تمام</p><p>آمده ما بين غريّان نشسته در يوم بؤس نظرش بر هر که</p><p>افتادی بجان امان نيافتی و در يوم نعيم هر وارد و وافدی را</p><p>مظهر احسان و عنايت بی‌نهايت ساختی و اين قاعده</p><p>و قانون مستمرّ و بيمين شديد مستحکم بود . تا آنکه روزی</p><p>پادشاه اسبی محمود نام سوار و بقصد شکار عزم صحرا</p><p>نمود ناگاه از دور گوری بنظرش درآمد در عقب آن</p><p>گور پادشاه اسب برانگيخت و تاخت تا از خيل و جيش</p><p>خود دور و وقت بيگاه شد مأيوس گشت ناگاه سواد</p><p/><p>ص ٥٧</p><p>خيمه ای در باديه پيدا شد عنان بدان جانب معطوف داشت</p><p>تا بدر خيمه رسيد فرمود مهمان ميطلبيد خداوند خيمه</p><p>حنظله بن ابی غفراء طائی گفت بلی و استقبال نموده</p><p>نعمانرا فرود آورده و با زوجهء خود گفت در ناصيهء اين</p><p>شخص آثار بزرگی باهر تهيّأ ضيافتی کن و در مهمان</p><p>نوازی همّتی و غيرتی نما . زن گفت گوسفندی داريم</p><p>ذبح نما و من بجهت احتياط چنين روزی قدری آرد ذخيره</p><p>نموده‌ام پس حنظله گوسفند را دوشيده قدحی شير نزد</p><p>نعمان برده آنگاه گوسفند را ذبح نموده مائده ای ترتيب</p><p>داد و آنشب را نعمان از محبّت و الفت حنظله بکمال</p><p>خوشنودی و سرور بسر برد . و چون فجر طالع شد نعمان</p><p>عزم عزيمت فرمود بحنظله خطاب نمود که تو در ضيافت</p><p>و مهمان نوازی منتهای جوانمردی را آشکار نمودی من</p><p>نعمان بن منذر و قدوم ترا بکمال اشتياق منتظرم . مدّتی</p><p>گذشت تا آنکه قحط و غلاء عظيمی در ديار طيّ روی</p><p>نمود حنظله باحتياج شديد مبتلا شد بدين سبب بحضور</p><p/><p>ص ٥٨</p><p>پادشاه شتافت . از غرائب اتّفاقات يوم بؤس در پيشگاه</p><p>حضور نعمان حاضر گشت پادشاه بغايت آزرده</p><p>خاطر شده آغاز عتاب نمود که چرا چنين روزی بحضور</p><p>رفيق خود شتافتی که روز بؤس يعنی سختی است .</p><p>اگر امروز نظرم بر يگانه فرزندم قابوس افتد بجان امان</p><p>نيابد اکنون حاجتی که داری بخواه . حنظله گفت از يوم</p><p>بؤس بيخبر بودم و نعمت دنيا بجهت حياة و بقاست</p><p>و چون مرا در اين ساعت چشيدن کأس هلاک مقرّر</p><p>از خزائن ارض چه فائده متصوّر . نعمان گفت از اين</p><p>امر چاره نيست . پس حنظله بر زبان راند مرا چندان</p><p>امان ده که بنزد عيال خود عودت نمايم و وصيّت اجرا</p><p>نمايم و در سال آينده يوم بؤس حاضر گردم . نعمان</p><p>ضامنی خواست که اگر در وعده مخالفت نمايد ضامن را</p><p>بقتل رساند . حنظله متحيّرانه بهر طرف نگريست</p><p>تا آنکه نظرش بر شريک بن عمر و بن قيس شيبانی</p><p>که يکی از خدّام نعمان بود افتاد و اين ابيات را بخواند :</p><p/><p>ص ٥٩</p><p>" يا شريکا يا ابن عمرو هل من الموت محاله "</p><p>" يا أخا کلّ مصاب يا اخا من لا أخا له "</p><p>" يا أخا النّعمان فيک ال يوم عن شيخ کفاله "</p><p>" اين شيبان کريم أنعم الرّحمن بالّه ".</p><p>شريک گفت : ای برادر بجان جوانمردی نتوان نمود .</p><p>بيچاره متحيّر ماند پس شخصی که موسوم بقراد بن</p><p>اجدع کلبيّ بود برخاست و کفالت نمود مشروط باينکه</p><p>اگر يوم بؤس سنهء آتيه حنظله را تسليم ننمايد هر حکم</p><p>که پادشاه اراده فرمايد در حقّ او جاری کند . پس</p><p>نعمان پانصد شتر بحنظله احسان نموده روانه ساخت .</p><p>در سنهء بعد روز بؤس چون صبح صادق از افق مشرق</p><p>سر برآورد نعمان با حشمت بی‌پايان بر عادت مألوفه توجّه</p><p>بمحل غريّان نمود و قراد را بهمراهی آورد تا معرض</p><p>سخط پادشاهی گردد . ارکان دولت بشفاعت زبان</p><p>گشودند تا غروب مهلت خواستند که بلکه حنظله</p><p>عودت نمايد و پادشاه را مقصد چنان بود که از جهت</p><p/><p>ص ٠ ٦</p><p>پاس محبّت حنظله را بقتل ضامن از هلاکت نجات دهد .</p><p>باری چون قريب بغروب شد قراد را برهنه ساخته</p><p>تا گردن زنند ناگاه از دور سواری پديد شد که بسرعت</p><p>تمام ميتاخت . نعمان بسيّاف گفت منتظر چه هستی</p><p>وزرا گفتند شايد اين سوار حنظله باشد چون</p><p>نزديک شد حنظلهء طائی بود . نعمانرا آمدن او موافق نيفتاد .</p><p>گفت ای جاهل احمق با وجود آنکه از پنجهء مرگ</p><p>گريختی بار ديگر چرا درآويختی . حنظله گفت : وفای</p><p>بعهد زهر هلاهل هلاکت را در مذاق من شيرين و گوارا</p><p>نمود . نعمان سؤال نمود باعث بر اين حقّ گذاری و وفا</p><p>پروری و مراعات عهد و پيمان چه امری بود ؟</p><p>حنظله گفت : اقرارم بوحدانيّت الهيّه و ايمانم بکتب منزلهء</p><p>سماويّه . نعمان گفت : بچه دين متديّنی ؟ جواب داد که بنفس</p><p>مسيحائی زنده و در صراط مستقيم روح اللّه پوينده‌ام .</p><p>نعمان گفت : نفحات قدسيّهء روح اللّه را بر مشام من</p><p>عرضه کن . حنظله يد بيضای هدايت را از جيب محبّة اللّه</p><p/><p>ص ٦١</p><p>برآورد انوار انجيل بر بصر و بصيرت حاضرين</p><p>اشراق نمود و چون حنظله چند آيات الهيّه از انجيل</p><p>بالحان جليل تلاوت نمود نعمان و جميع وزرايش از بت</p><p>و بت پرستی بيزار و در دين الهی ثابت و راسخ گشته</p><p>بر زبان راندند که صد هزار افسوس که تا بحال ازين</p><p>رحمت بی پايان غافل و محجوب و از اين غمام فضل رحمن</p><p>مأيوس و محروم بوديم و فوراً غريّان را خراب نموده</p><p>از ظلم و اعتساف نادم و اساس عدل و انصاف را استوار</p><p>نمود . حال ملاحظه نمائيد که شخصی از اهل باديه بحسب</p><p>ظاهر گمنام و بيمقام چون بصفتی از صفات مخلصين</p><p>ظاهر شد چنين پادشاه غيور را با جمّ غفيری از ظلمت</p><p>شام ضلالت نجات داده بصبح هدايت دلالت نمود</p><p>و از باديهء هلاکت بت پرستی خلاص نموده بساحل بحر</p><p>وحدانيّت الهيّه وارد کرد و سبب ابطال چنين عاداتی</p><p>که فی الحقيقه آفت جمعيّت بشريّت و مخرّب بنيان</p><p>مدنيّت است گرديد . تفکّر و تعمّق لازم و تعقّل و تدبّر</p><p/><p>ص ٦٢</p><p>واجب است . خلاصه قلب در منتهی درجهء احزان</p><p>و تأسّف که از هيچ وجه توجّه عموم را متوجّه آنچه اليوم</p><p>لائق و سزاوار است نميبيند . شمس حقيقت بر کلّ آفاق</p><p>مشرق و ما در ظلمات هوای خود گرفتار و بحر اعظم</p><p>از کلّ جهات متموّج و ما از تشنگی سوخته و افسرده</p><p>و ناتوان موائد الهيّه از سماء احديّت نازل و ما در مفازهء</p><p>قحط سرگشته و حيران ( من ميان گفت و گريه ميتنم ) .</p><p>و از جمله اسباب کلّيّه که سبب اجتناب اديان سائره</p><p>بتديّن بدين الهی گشته تعصّب و حميّت جاهليّه است .</p><p>مثلاً ملاحظه فرمايند که خطاب الهی بجمال نورانی و فلک</p><p>رحمانی سرور اهل عالم ( و جادلهم بالّتی هی احسن )</p><p>وارد و بمدارا و ملائمت مأمور چنانچه آن شجرهء مبارکهء</p><p>)لا شرقيّه و لا غربيّهء ) نبوّت ظلّ الطاف بينهايت را بر سر</p><p>عموم اهل عالم افکنده و بملاطفت کبری و خلق عظيم</p><p>رفتار و حرکت ميفرمودند و همچنين حضرت موسی</p><p>و حضرت هارون عليهما السّلام در خطاب و عتاب</p><p/><p>ص ٦٣</p><p>بفرعون ذی الاوتاد بامر ( قولا له قولاً ليّناً ) مأمور .</p><p>با وجود شهرت سير خيريّهء انبيا و اولياء الهی که فی</p><p>الحقيقه در جميع مراتب هيئت بشريّه را تا قيام السّاعه</p><p>اُسوهء حسنه است مع ذلک بعضی از اين تلطّفات</p><p>و تعطّفات فوق العاده غافل و محجوب و از حقائق کتب</p><p>مقدّسهء الهيّه محروم و مهجور گشته از اهل سائر اديان</p><p>کمال اجتناب و احتراز را مجری و ابداً تعارفات عاديّه را</p><p>نيز جائز نميدانند . با وجود عدم جواز الفت و معاشرت</p><p>چگونه ميتوان نفسی را هدايت نموده از ظلام فانی</p><p>لا بصبح نورانی الّا منوّر فرمود و از اسفل جهل و ضلال</p><p>بصعود اعلی افق علم و هدی تشويق و تحريص نمود ؟</p><p>حال بعين انصاف ملاحظه نمائيد که اگر حنظله</p><p>با نعمان ابن منذر با کمال محبّت و صداقت و مهربانی</p><p>و مهمان پروری حرکت نميکرد آن پادشاه و جمّ غفير</p><p>از مشرکين را بوحدانيّت الهی چگونه مقرّ و معترف</p><p>ميگردانيد . اجتناب و احتراز و خشونت سبب اشمئزاز</p><p/><p>ص ٦٤</p><p>قلوب و نفوس گردد و محبّت و ملاطفت و مدارا و ملائمت</p><p>سبب اقبال نفوس و توجّه قلوب شود . اگر شخصی</p><p>از مؤمنين موحّدين در حين ملاقات با نفسی از ملل اجنبيّه</p><p>اظهار احتراز نمايد و کلمهء موحشهء عدم تجويز معاشرت</p><p>و فقدان طهارت را بر زبان راند آن شخص اجنبی از اين</p><p>کلمه چنان محزون و مکدّر گردد که اگر شقّ القمر</p><p>نيز بيند اقبال بحقّ ننمايد و ثمرهء اجتناب اين باشد که</p><p>اگر در قلب آن شخص توجّه قليلی الی اللّه بوده از آن</p><p>نيز پشيمان گشته بکلّی از شاطی بحر ايمان بباديهء غفلت</p><p>و بطلان فرار نمايد و چون بممالک و وطن خود رسد</p><p>در جميع روزنامه ها درج نمايد که فلان ملّت در شرائط</p><p>انسانيّت بمنتهی درجهء قصورند . اگر قدری تفکّر</p><p>در آيات و بيّنات قرآنيّه و روايات مأثوره از نجوم سماء</p><p>احديّت نمائيم معلوم و مبرهن گردد که اگر نفسی</p><p>بصفات ايمانيّه متّصف و باخلاق روحانيّه متخلّق باشد</p><p>مظهر رحمت منبسطهء الهيّه است برای کلّ ممکنات</p><p/><p>ص ٦٥</p><p>و مشرق الطاف رحمانيّه است بجهت کلّ موجودات</p><p>چه که صفات مقدّسهء اهل ايمان عدل و انصاف</p><p>و بردباری و مرحمت و مکرمت و حقوق پروری</p><p>و صداقت و امانت و وفاداری و محبّت و ملاطفت</p><p>و غيرت و حميّت و انسانيّت است . پس اگر نفسی</p><p>فی الحقيقه پاک و مقدّس باشد متشبّث بوسائلی شود</p><p>که جلب قلوب کلّ ملل عالم نمايد و بصفات حقّ جميع</p><p>عالم را بصراط مستقيم کشاند و از کوثر حيات ابديّه</p><p>چشاند . حال ما از جميع امور خيريّه چشم پوشيده سعادت</p><p>ابديّهء جمهور را فدای منافع موقّتهء خود مينمائيم و تعصّب</p><p>و حميّت جاهليّه را وسيلهء عزّت و اعتبار خويشتن ميشمريم .</p><p>باين قناعت ننموده بتکفير و تدمير يکديگر ميکوشيم</p><p>و چون خواهيم که اظهار معرفت و دانائی و زهد و ورع</p><p>و تقوای الهی نمائيم بطعن و سبّ اين و آن پردازيم</p><p>که عقيدهء فلان باطل است و عمل فلان ناقص عبادت</p><p>زيد قليل است و ديانت عمرو ضعيف افکار فلان</p><p/><p>ص ٦٦</p><p>مشابه اطوار فرنگ است و اسرار فلان متوجّه نام</p><p>و ننگ صف جماعت دوش پيوسته نبود و اقتدای</p><p>بشخص ديگر جائز و شايسته نه . در اين ماه شخص</p><p>توانگری بحدائق باقيه نشتافت و خيرات و مبرّاتی</p><p>در پيشگاه مسند پيغمبری حاضر نگشت . بنيان شريعت</p><p>خراب شد و اساس ديانت تار و مار بساط ايمان</p><p>منطوی شد و اعلام ايقان مختفی گشت عالم بضلالت</p><p>افتاد و در ردّ مظالم فتور و رخاوت حاصل شد روزها</p><p>و ماهها بسر آمد و عقار و ضياع در دست مالک سال</p><p>گذشته باقی ماند . در اين شهر هفتاد حکومت مختلفه</p><p>مرتّب بود و حال روز بروز قلّت يافته بيست و پنج</p><p>حکومت يادگار ماند روزی دويست احکام متضادّه</p><p>و فتاوای متباينه از يک مصدر ظاهر و حال تجاوز</p><p>از پنجاه نمينمايد . جمّ غفيری از عباد اللّه بجهت محاکمه</p><p>سرگردان و حال در مأمن راحت مستريح و در امان .</p><p>يکروز مدّعی مغلوب و مدّعی عليه غالب و روز ديگر</p><p/><p>ص ٦٧</p><p>مدّعی غالب و مدّعی عليه مغلوب حال اين مسلک</p><p>مستقيم نيز متروک شد . اين چه ديانت کفريّه است</p><p>و اين چه ضلالت شرکيّه وا ويلا وا شريعتا وا دينا</p><p>وا مصيبتا ای برادران مؤمنين زمان زمان آخر است</p><p>و روز قيامت نزديک . باری باينگونه کلمات تخديش</p><p>اذهان بيچارگان اهالی و تشويش قلوب درماندگان</p><p>مساکينی ميشود که از حقائق امور و اساس اين اقوال</p><p>خبر ندارند و نميدانند که صد هزار اغراض نفسانيّه</p><p>در تحت نقاب اقوال تعصّبيّهء بعضی مستور . لهذا گمان</p><p>ميکنند که قائل را غيرت دينيّه و خشية اللّه بر آن داشته</p><p>و حال آنکه قائل چون در آبادی عموم خرابی خصوصی</p><p>خود را می بيند فرياد کند و در بينائی ديگران کوری خود را</p><p>مشاهده مينمايد ناله و فغان آغاز کند . لکن ديدهء بصيرت</p><p>لازم که ادراک کند اگر اين قلوب مظهر خشية اللّه بود</p><p>البتّه رائحهء طيّبه‌اش چون مشک جان عالم را معطّر مينمود .</p><p>هيچ امری در عالم بمجّرد قول تصديق نشود .</p><p/><p>ص ٦٨</p><p>" ورنه اين جغدان دغل افروختند</p><p>بانگ بازان سفيد آموختند "</p><p>" بانگ هدهد گر بياموزد قطا</p><p>راز هدهد کو و پيغام سبا "؟</p><p>و علمای ربّانی که از کتاب وحی الهی استنباط معانی و معارف</p><p>و حکم نامتناهی نموده‌اند و قلب منيرشان مهبط الهام غيبی</p><p>ربّانيست البتّه تفوّق ملّت بيضای حقّ را بر جميع ملل در کلّ</p><p>مراتب بکمال جدّ و جهد طالب و در تشبّث وسائل ما به</p><p>التّرقّی بمنتهای همّت ساعی و مجاهد و اگر نفسی از اين</p><p>مقاصد خيريّه غافل البتّه مقبول درگاه احديّت نبوده</p><p>بلکه در کمال نقص بهيئت تامّه ظاهر و در منتهای فقر</p><p>بکلمهء غنا ناطق .</p><p>" گر ضريری لَمتُر است و تيز خشم</p><p>گوشت پارش دان که او را نيست چشم "</p><p>" از مقلّد تا محقّق فرقهاست</p><p>کين چه داود است و آن ديگر صداست "</p><p/><p>ص ٦٩</p><p>علم و دانش و پاکی و زهد و ورع و آزادگی بهيئت</p><p>و لباس نبوده و نيست . در زمان سياحت کلمهء مبارکه ای</p><p>از شخص بزرگواری استماع نمودم که تا بحال شيرينی</p><p>آن کلمه از کامم نرفته و آن اينست : نه هر عمامه ای دليل</p><p>زهد و علمست و نه هر کلاهی علّت جهل و فسق</p><p>ای بسا کلاه که عَلم عِلم برافراخت و ای بسا عمامه که حکم</p><p>شرع برانداخت . و کلمهء ثالث از اين کلمات مقدّسه کلمهء</p><p>)مخالفاً لهواه ) وارد . چه قدر اين عبارت شامل معانی</p><p>جليله است از جوامع الکلم و عبارات سهل ممتنعست</p><p>اسّ اساس اخلاق ممدوحهء انسانيّت است . و فی الحقيقه</p><p>اين کلمه شمع عالم و بنيان اعظم اخلاق روحانيّهء نورانيّهء</p><p>بنی آدم است معدّل کلّ اخلاق و سبب اعتدال حقيقی</p><p>تمام شيم مرضيّهء انسانيست . چه که هوای نفس</p><p>آتشی است که صد هزار خرمن وجود حکمای</p><p>دانشمند را سوخته و دريای علوم و فنونشان اين نار</p><p>مشتعله را مخمود ننموده . و چه بسيار واقع که نفسی بجميع</p><p/><p>ص ٠ ٧</p><p>صفات حسنهء انسانيّه آراسته و بزيور عرفان پيراسته</p><p>لکن اتّباع هوی شيم مرضيّهء آن شخص را از هيئت</p><p>اعتدال خارج نموده در حيّز افراط انداخت نيّت خالصه را</p><p>بنيّت فاسده تبديل نمود و همچنين اخلاق در مواضع</p><p>لائقه ظاهر نگشت بلکه بقوّت هوی و هوس</p><p>از مسلک مستقيم نافع منحرف بمنهج غير صحيح مضرّ</p><p>متحوّل گشت . اخلاق حسنه عند اللّه و عند مقرّبين</p><p>درگاهش و نزد اولی الالباب مقبول و ممدوح‌ترين</p><p>امور لکن بشرط آنکه مرکز سنوحش عقل</p><p>و دانش و نقطهء استنادش اعتدال حقيقی باشد . و اگر</p><p>حقائق اين امور کما هو حقّه بيان گردد کار بتطويل</p><p>انجامد و موضوع و محمول از ميان برود . باری در اين بحر</p><p>هائل هوی کلّ طوائف اوروپ با اين همه تمدّن و صيتها</p><p>هالک و مستغرق و از اين جهت کلّ قضايای تمدّنيّه‌شان</p><p>ساقط النّتيجه است . بعضی از اين کلمه تعجّب ننمايند</p><p>و استيحاش نفرمايند چونکه مقصد اصلی و مطلب کلّی</p><p/><p>ص ٧١</p><p>از بسط قوانين اعظم و وضع اصول و اساس اقوم جميع</p><p>شئون تمدّن سعادت بشريّه است و سعادت بشريّه</p><p>در تقرّب درگاه کبريا و راحت و آسايش اعلی و ادنی</p><p>از افراد هيئت عموميّه است و وسائل عظيمهء اين</p><p>دو مقصد اخلاق حسنهء انسانيّت است و تمدّن صوری</p><p>بی‌تمدّن اخلاق حکم ( أضغاث أحلام ) داشته و صفای</p><p>ظاهر بی‌کمال باطن ( کسراب بقيعة يحسبه الظّمآن ماءً )</p><p>انگاشته گردد . زيرا نتيجه ای که رضايت باری و راحت</p><p>و آسايش عموميست از تمدّن ظاهر صوری بتمامه</p><p>حاصل نشود و اهالی اوروپ در درجات عاليهء تمدّن</p><p>اخلاق ترقّی ننموده‌اند چنانچه از افکار و اطوار عموميّهء</p><p>ملل اوروپ واضح و آشکار است . مثلاً ملاحظه نمائيد</p><p>که اليوم اعظم آمال دول و ملل اوروپ تغلّب و اضمحلال</p><p>يکديگر است و در کمال کره باطن باظهار منتهی درجهء</p><p>الفت و محبّت و اتّحاد مشغول . و قضيّهء مشهورهء پادشاه</p><p>آشتی و آسايش پرور در تدارک مهمّات حربيّه و ازدياد</p><p/><p>ص ٧٢</p><p>قوّهء عسکريّه بيشتر از ملوک جنگ‌آور بذل جهد بليغ</p><p>مينمايند چه که صلح و آشتی من دون قوّهء شديده ميسّر</p><p>نگردد در ظاهر بهانه نموده ليلاً و نهاراً جميعاً باعظم</p><p>جدّ و جهد در تدارکات حربيّه ميکوشند و اهالی مسکين</p><p>آنچه بعرق جبين پيدا کرده اکثرش را بايد انفاق</p><p>اين راه کنند . و چه قدر آلاف از نفوس که صنائع نافعه را</p><p>ترک نموده شب و روز بکمال همّت در ايجاد آلت مضرّهء</p><p>جديده که بيشتر از پيشتر سبب سفک دماء ابناء</p><p>جنس است مشغولند و هر روز آلت حرّاقهء جديده</p><p>احداث و ايجاد ميکنند و دول مجبور بر اين گردند</p><p>که آلات حربيّهء قديم را ترک نموده در تدارک آلات</p><p>جديده کوشند چه که آلات حربيّهء قديم با آلات</p><p>حربيّهء جديد مقاومت ننمايد . چنانچه در اين ايّام</p><p>که سنهء هزار و دويست و نود و دو هجريست در ممالک</p><p>آلمان صنعت تفنگ جديدی و در ممالک نمچه ايجاد توپ</p><p>نحاسی تازه ای نموده‌اند که از تفنگ هنری مارتی و توپ</p><p/><p>ص ٧٣</p><p>کروپ آتش بارتر و در هدم بنيان انسانی شديدتر</p><p>و سريع التّأثيرتر است . و اين مصارف باهظه را بايد</p><p>که رعايای فلک زده تحمّل نمايند . حال انصاف دهيد</p><p>که اين تمدّن صوری بدون تمدّن حقيقی اخلاقی سبب</p><p>آسايش و راحت عمومی و وسيلهء اجتلاب مرضات</p><p>الهی است و يا خود مخرّب بنيان انسانيّت و مدمّر ارکان</p><p>آسايش و سعادت است ؟ در سنهء هزار و هشتصد</p><p>و هفتاد ميلادی که محاربه بين آلمان و فرنسا واقع شد</p><p>از قرار مشهور ششصد هزار نفس در ميدان مهاجمه</p><p>و مدافعه مأيوس و مقهور کشته گشتند . چه بسيار</p><p>بنيان خاندانها که از اساس منهدم شد و چه بسيار مدن</p><p>در شام در منتهای معموريّت بود و بامداد عاليها</p><p>سافلها گشت . چه قدر اولاد صغار که يتيم و بی‌پرستار</p><p>ماندند و چه قدر پدران و مادران سالخورده ثمرهء</p><p>زندگانيشان جوانان نورسيده را در خاک و خون غلطان</p><p>و مرده ديدند و چه قدر نساء که بی رجال و دستگير</p><p/><p>ص ٧٤</p><p>ماندند . و همچنين کيفيّات احراق کتابخانه‌ها و بعض</p><p>ابنيهء جسيمهء فرنسا و آتش زدن دار الشّفای عسکريّه</p><p>با جميع عساکر مجروحهء مريضه ووقايع مؤلمه و حرکات</p><p>موحشهء طائفهء کومون و حوادث مدهشهء اختلاف</p><p>و تحزّب جمعيّات متضادّهء متقاتله در پاريس و منازعه</p><p>و عدوان مابين رؤسای دينيّهء قاتوليک و حکومت آلمان</p><p>و ظهور فتنه ها و فسادها و تدمير بلاد و اوطان و خونريزی</p><p>ميان حزبين جمهوريّت و دون کارلوس در اسپانيا .</p><p>خلاصه از اينگونه وقايع که دلالت بر عدم تمدّن اخلاق</p><p>طوائف اوروپ مينمايد بسيار و اين عبد چون هتک</p><p>جهتی را مقصود نداشته لهذا بچند کلمه اختصار نموده .</p><p>حال واضحست که شخص عاقل بصير و عارف خبير</p><p>تصديق اينگونه امور ننمايد . آيا طوائف و قبائليکه</p><p>مغاير شيم حسنهء عالم انسانی اينگونه امور موحشه</p><p>در مابينشان جاريست چگونه سزاوار است که ادّعای</p><p>تمدّن حقيقی کامل تامّ نمايند ؟ علی الخصوص که نتيجه ای</p><p/><p>ص ٧٥</p><p>از اين امور مأمول نه الّا تغلّب و تسلّط موقّت حالی</p><p>و چون اين نتيجه باقی و پايدار نه لهذا نزد اولی الالباب</p><p>تقيّد و اهتمام را سزاوار نيست . در قرون سالفه کراراً</p><p>و مراراً حکومت آلمان غالب بر فرنسا گشت و همچنين</p><p>سلطنت فرنسا دفعات عديده بر اقليم آلمان حکمرانی نمود .</p><p>حال جائز که ششصد هزار نفوس مسکين از بندگان</p><p>پروردگار فدای اين نتائج و منافع موقّتهء صوريّه گردد ؟</p><p>لا و اللّه . بلکه اطفال نيز ادراک مضرّت اينگونه امور</p><p>بنمايند ولکن متابعت هوی صد هزار حجاب از دل</p><p>بر ديده افکند و بصر و بصيرت هر دو نا بينا گردد .</p><p>" چون غرض آمد هنر پوشيده شد</p><p>صد حجاب از دل بسوی ديده شد "</p><p>بلی تمدّن حقيقی وقتی در قطب عالم عَلَم افرازد که</p><p>چند ملوک بزرگوار بلند همّت چون آفتاب</p><p>رخشندهء عالم غيرت و حميّت بجهت خيريّت</p><p>و سعادت عموم بشر بعزمی ثابت و رأی راسخ قدم</p><p/><p>ص ٧٦</p><p>پيش نهاده مسئلهء صلح عمومی را در ميدان مشورت</p><p>گذارند و بجميع وسائل و وسائط تشبّث نموده عقد</p><p>انجمن دول عالم نمايند و يک معاهدهء قويّه و ميثاق و شروط</p><p>محکمهء ثابته تأسيس نمايند و اعلان نموده باتّفاق عموم</p><p>هيئت بشريّه مؤکّد فرمايند . اين امر اتمّ اقوم را که فی</p><p>الحقيقه سبب آسايش آفرينش است کلّ سکّان ارض</p><p>مقدّس شمرده جميع قوای عالم متوجّه ثبوت و بقای</p><p>اين عهد اعظم باشند . و در اين معاهدهء عموميّه تعيين</p><p>و تحديد حدود و ثغور هر دولتی گردد و توضيع روش</p><p>و حرکت هر حکومتی شود و جميع معاهدات</p><p>و مناسبات دوليّه و روابط و ضوابط مابين هيئت</p><p>حکومتيّهء بشريّه مقرّر و معيّن گردد و کذلک قوّهء</p><p>حربيّهء هر حکومتی بحدّی معلوم مخصّص شود . چه</p><p>اگر تدارکات محاربه و قوّهء عسکريّهء دولتی ازدياد يابد</p><p>سبب توهّم دول سائره گردد . باری اصل مبنای اين عهد</p><p>قويم را بر آن قرار دهند که اگر دولتی از دول من بعد</p><p/><p>ص ٧٧</p><p>شرطی از شروط را فسخ نمايد کلّ دول عالم بر اضمحلال</p><p>او قيام نمايند بلکه هيئت بشريّه بکمال قوّت بر تدمير</p><p>آنحکومت برخيزد . اگر جسم مريض عالم باين داروی</p><p>اعظم موفّق گردد البتّه اعتدال کلّی کسب نموده</p><p>بشفای باقی دائمی فائز گردد . ملاحظه فرمائيد که اگر</p><p>چنين نعمتی ميسّر شود هيچ سلطنت و حکومتی محتاج</p><p>تهيُّأ و تدارکات مهمّات جنگ و حرب نباشد و مضطرّ</p><p>باصطناع آلات حربيّهء جديده بجهت مقهوريّت نوع</p><p>انسان نگردد بلکه بعسکر قليلی که سبب تأمين</p><p>مملکت و تأديب اهل فساد و شقاوت و منع فتن</p><p>داخليّه است محتاج و بس . از اين جهت اوّلاً بندگان</p><p>الهی عموم اهالی از تحمّل اثقال مصارف باهظهء حربيّهء</p><p>دول راحت و مستريح شوند ثانياً نفوس کثيره اوقات</p><p>خود را دائماً در اصطناع آلات مضرّه که شواهد درندگی</p><p>و خونخواری و منافی موهبت کلّيّهء عالم انسانی است</p><p>صرف ننمايند بلکه در آنچه سبب آسايش و حيات</p><p/><p>ص ٧٨</p><p>و زندگی جهانيانست کوشيده سبب فلاح و نجاح نوع</p><p>بشر گردند و عموم دول عالم بکمال عزّت بر سرير</p><p>تاجداری مستقرّ و کافّهء قبائل و امم در مهد آسايش</p><p>و راحت آرميده و مستريح شوند . و بعضی اشخاص</p><p>که از همم کلّيّهء عالم انسان بيخبرند اين امر را بسيار</p><p>مشکل بلکه محال و ممتنع شمرند . نچنانست بلکه از فضل</p><p>پروردگار و عنايت مقرّبين درگاه آفريدگار و همّت</p><p>بيهمتای نفوس کاملهء ماهره و افکار و آراء فرائد زمانه</p><p>هيچ امری در وجود ممتنع و محال نبوده و نيست همّت</p><p>همّت غيرت غيرت لازمست . چه بسيار امور که در ازمنهء</p><p>سابقه از مقولهء ممتنعات شمرده ميشد که ابداً عقول</p><p>تصوّر وقوع آنرا نمينمود حال ملاحظه مينمائيم که بسيار</p><p>سهل و آسان گشته و اين امر اعظم اقوم که فی الحقيقه</p><p>آفتاب انور جهان مدنيّت و سبب فوز و فلاح و راحت</p><p>و نجاح کلّ است از چه جهت ممتنع و محال فرض شود ؟</p><p>و لابدّ بر اينست که عاقبت شاهد اين سعادت در انجمن</p><p/><p>ص ٧٩</p><p>عالم جلوه‌گر گردد . چه که آلات و ادوات حربيّه</p><p>بر اين منوال بدرجه ای رسد که حرب بدرجهء ما لا يطاق</p><p>هيئت بشريّه واصل گردد . از اين تفاصيل مشروحهء</p><p>گذشته مبرهن است که شرف و بزرگواری انسان به </p><p>خونخوارگی و تيز چنگی و تدمير مداين و ممالک اجنبی</p><p>و تتبير و اهلاک جيوش و اهالی نبوده بلکه سبب</p><p>بلند اختری و جوان بختی صيت عدالت پروری و دلجوئی</p><p>عموم رعايا از اعالی و ادانی و تعمير ممالک و مُدُن و قُری</p><p>و حوالی و نواحی و ترفيه و ترويح بندگان الهی و وضع</p><p>اسّ اساس اصول ترقّی و توسيع حال جمهور و تزييد</p><p>ثروت و غنای عموميست . ملاحظه فرمائيد که در امکان</p><p>چه بسيار ملوک جهانگير بر سرير کشورستانی</p><p>مستقرّ گشتند . از آنجمله هلاکوخان و امير تيمور گورکان</p><p>که فی الحقيقه قطعهء عظيمهء آسيا را در قبضهء تصرّف</p><p>آوردند و اسکندر رومی و ناپليون اوّل که دست</p><p>تطاول را بر سه قطعه از قطعات خمسهء عالم گشودند .</p><p/><p>ص ٨٠ </p><p>آيا چه ثمره ای از اين فتوحات جسيمه مترتّب شد ؟ مملکتی</p><p>معمور گشت و يا خود سعادتی منظور آمد ؟ سبب استقرار</p><p>سلطنت شد و يا باعث انقراض حکومت از آن خاندان</p><p>گرديد ؟ هلاکوی چنگيز جنگ‌انگيز از جهان</p><p>گيريش ثمره ای مشهود نشد جز آنکه قطعهء آسيا از نائرهء</p><p>حروبات شديده چون تلّ خاکستر گشت و امير تيمور</p><p>از کشورستانی بغير از تشتّت جمعيّت عالم و تخريب بنيان</p><p>بنی آدم نتيجه ای حاصل نکرد و اسکندر رومی</p><p>از فتوحات عظيمه‌اش جز سقوط پسرش از سرير</p><p>تاجداری و تغلّب فلسقوس و بطلميوس بر کلّ ممالکش</p><p>فائده ای مشاهده نشد و ناپليون اوّل از ظفر بر ملوک</p><p>اوروپ الّا تخريب ممالک معموره و تدمير نفوس عامّه</p><p>و استيلاء تزلزل و اضطراب شديد در قطعهء اوروپ</p><p>و اسيری نفس خود در انجام ايّام فوائدی نيافت .</p><p>اين آثار ملوک جهانگير . ولکن قدری در فضائل</p><p>و خصائل حميده و عظمت و بزرگواری شأن شهريار</p><p/><p>ص ٨١</p><p>عادل انوشيروان باذل تأمّل نمائيد که آن سرور داد</p><p>پرور در زمانی بر سرير جهانبانی مستقرّ شد که بنيان قويّ</p><p>الارکان سلطنت ايرانرا از هر جهت خلل و فتور</p><p>طاری شده بود بعقل خداداد تأسيس عدل و داد نموده</p><p>بنيان ظلم و بيداد را قلع و قمع و هيئت پريشان ايران را</p><p>در ظلّ جناح سلطنتش جمع فرمود . در مدّتی قليله ممالک</p><p>پژمردهء ويران ايران به پرتو حيات بخش توجّهاتش</p><p>زنده و برازنده‌ترين ممالک معمورهء مسکونه گشت</p><p>قوای متحلّلهء حکومت را تکرار اعاده و مزداد و صيت</p><p>عدل و انصافش آفاق اقاليم سبعه را احاطه نمود جمهور</p><p>اهالی از حضيض ذلّت و فلاکت باوج عزّت و سعادت</p><p>صعود نمودند . با وجود آنکه از ملّت مجوس بود صدر</p><p>آفرينش شمس حقيقت آسمان نبوّت بکلام مبارک ( انّی</p><p>وُلِدتُ فی زمن ملک عادل ) ناطق گشتند و اظهار مسرّت</p><p>از ولادت در زمان حکومت او فرمودند . حال آن</p><p>بزرگوار آيا بسير مرضيّه باين مقام بلند اعلی فائز گشت</p><p/><p>ص ٨٢</p><p>يا خود بجهان گيری و خون ريزی ؟ ملاحظه فرمائيد</p><p>که در قطب ابداع بچه شأنی مفتخر و متباهی گشت</p><p>که آوازهء بزرگواريش در جهان فانی جاويد و باقی ماند</p><p>و بحيات ابديّه موفّق گرديد . و اگر به بيان زندگی دائمی</p><p>بزرگواران بپردازيم کار اين مختصر به مطوّل انجامد و چون</p><p>واضح و مبرهن نيست که از قرائت اين کتاب تأثير</p><p>فوائد کلّيّه در افکار عمومی اهالی ايران حاصل گردد</p><p>لهذا اختصار نمائيم و بعضی مسائل را که قريب عقول</p><p>ناس است ذکر کنيم . و لکن اگر از اين مختصر نتائج</p><p>حسنه مشهود گردد انشاء اللّه تعالی من بعد باسّ اساس</p><p>حکم الهيّه در عوالم ملکيّه پرداخته بعضی کتب مفيدهء</p><p>مفصّله تحرير گردد . باری در عالم وجود سطوت قاهرهء</p><p>جنود عدل را قوای اعظم عالم مقابلی نکند و بنيان</p><p>مرصوص حصون حصينه مقاومت ننمايد . چه که</p><p>فتوحات اين سيف قاطع را کلّ برايا طوعاً و رضاءً</p><p>مغلوب گردند و ويرانهای عالم از هجوم اين جنود باعلی</p><p/><p>ص ٨٣</p><p>درجهء معموريّت و آبادی سرافراز شود . دو رايت</p><p>اعظمست که بر افسر هر جهانبانی سايه افکند بمثابهء</p><p>نيّر اعظم انوار ساطعهء حکومتش بکمال سهولت</p><p>در ارکان عالم نفوذ کند . رايت اوّليّه عقل و رايت ثانيه</p><p>عدل . اين دو قوّهء عظيم را جبال آهنين مقاومت نتواند</p><p>و سدّ سکندريرا متانت نماند . و اين واضح و بديهی است</p><p>که حيات اين عالم فانی چون نسائم صبحگاهی بی ثبات</p><p>و در مرور . در اين صورت خوشا بزرگواريکه در سبيل</p><p>رضايت باری صيت ممدوحه و ذکر خيری يادگار گذارد .</p><p>" چو آهنگ رفتن کند جان پاک</p><p>چو بر تخت مردن چو بر روی خاک "</p><p>بلی جهانگشائی و کشورستانی ممدوح و بلکه در بعضی</p><p>اوقات جنگ بنيان اعظم صلح است و تدمير سبب تعمير .</p><p>مثلاً شهريار بزرگواری اگر در مقابل عدوّی باغی طاغی</p><p>صف جنگ بيارايد و يا آنکه بجهت جمع شمل هيئت</p><p>و ممالک متشتّتهء پراکنده سمند همّت را در ميدان جلادت</p><p/><p>ص ٨٤</p><p>و شجاعت بر انگيزد خلاصه محاربه‌اش مبنی بر نوايای</p><p>صالحه باشد فی الحقيقه اين قهر عين لطف و اين ظلم</p><p>جوهر عدل و اين جنگ بنيان آشتی است . اليوم شايستهء</p><p>ملوک مقتدر تأسيس صلح عموميست زيرا فی الحقيقه</p><p>آزادی جهانيان است . کلمهء رابعهء آن روايت باهر الهدايهء</p><p>)مطيعاً لامر مولاه ( است . اين معلوم و مبرهن است</p><p>که اعظم منقبت عالم انسانی اطاعت پروردگار است</p><p>و شرف و عزّتش در متابعت اوامر و نواهی خداوند يکتا .</p><p>نورانيّت امکان بديانت است و ترقّی و فوز و سعادت</p><p>خلق در متابعت احکام کتب مقدّسهء الهيّه . فی الجمله</p><p>ملاحظه شود مشهود گردد که در عالم وجود ظاهراً</p><p>و باطناً اعظم اساس متين رصين و اکبر بنيان قويم</p><p>رزين که محيط بر آفرينش و کافل کمالات معنويّه</p><p>و صوريّه و ضابط سعادت و مدنيّت هيئت عموميّهء</p><p>بشريّه است ديانتست .اگر چه بعضی سبک مغزان</p><p>که تعمّق و تدبّر در اسّ اساس اديان الهيّه ننموده‌اند</p><p/><p>ص ٨٥</p><p>و روش بعضی مدّعيان کاذبهء تديّن را ميزان قرار داده</p><p>کلّ را بآن قياس نمايند از اين جهت اديان را مانع ترقّی</p><p>عموم انگاشته‌اند بلکه مؤسّس نزاع و جدال و مسبّب</p><p>بغض و عداوت کلّيّه بين اقوام بشريّه شمرده‌اند .</p><p>و اين قدر ملاحظه ننموده‌اند که اساس اديان الهی را</p><p>از اعمال مدّعيان ديانت ادراک نتوان نمود .چه که هر</p><p>امر خيری که در ابداع شبه آن متصوّر نه قابل سوء</p><p>استعمال است .مثلاً اگر سراج نورانی در دست</p><p>جهلای صبيان و نابينايان افتد خانه نيفروزد و ظلمت</p><p>مستوليه زائل نگردد بلکه خانه و خود را هر دو</p><p>بسوزاند . در اين صورت ميتوان گفت سراج</p><p>مذموم است ؟ لا و اللّه . سراج هادی سبيل و نور دهندهء</p><p>شخص بصير است لکن ضرير را آفتی است عظيم .</p><p>از جملهء منکران ديانت شخصی بوده وُلتر نام از اهل</p><p>فرانسه و کتب عديده در ردّ اديان تصنيف نموده که</p><p>مضامينش سزاوار ملعبهء صبيان بيخردانست . اين شخص</p><p/><p>ص ٨٦</p><p>حرکات و سکنات پاپرا که رئيس مذهب کاتوليک است</p><p>و فتن و فساد رؤسای روحانيّهء ملّت مسيحيّه را ميزان</p><p>قرار داده بر روح اللّه زبان اعتراض گشوده و بعقل</p><p>سقيم ملتفت معانی حقيقيّهء کتب مقدّسهء الهيّه نگشته</p><p>بر بعضی مضامين کتب منزلهء سماويّه محذورات</p><p>و مشکلات بيان کرده ( و ننزّل من القرآن ما هو شفاء</p><p>و رحمة للمؤمنين و لا يزيد الظّالمين الّا خسارا )</p><p>" خوش بيان کرد آن حکيم غزنوی</p><p>بحر محجوبان مثال معنوی "</p><p>" که ز قرآن گر نه بيند غير قال</p><p>اين عجب نبود ز اصحاب ضلال "</p><p>" کز شعاع آفتاب پر ز نور</p><p>غير گرمی می نيابد چشم کور "</p><p>)يضلّ به کثيراً و يهدی به کثيراً و ما يضلّ به الّا</p><p>الفاسقين ) . اين معلوم و واضحست که اعظم وسائط</p><p>فوز و فلاح عباد و اکبر وسائل تمدّن و نجاح من</p><p/><p>ص ٨٧</p><p>فی البلاد محبّت و الفت و اتّحاد کلّی بين افراد نوع</p><p>انسانی است و هيچ امری در عالم بدون اتّحاد و اتّفاق</p><p>متصوّر و ميسّر نگردد و در عالم اکمل وسائل الفت</p><p>و اتّحاد ديانت حقيقيّهء الهيّه است ( لو أنفقتَ ما فی</p><p>الارض جميعاً ما الّفتَ بين قلوبهم و لکنّ اللّه ألّف</p><p>بينهم ). چنانچه در بعثت انبيای الهی قوّهء اتّحاد حقيقی</p><p>باطنی و ظاهری قبائل و طوائف متضادّهء متقاتله را</p><p>در ظلّ کلمهء واحده جمع نموده صد هزار جان حکم جان</p><p>واحد يافته و هزاران نفوس بهيئت شخص يگانه</p><p>مجسّم گشته .</p><p>" بر مثال موجها اعدادشان</p><p>در عدد آورده باشد بادشان "</p><p>" چونکه حق رشّ عليهم نوره</p><p>مفترق هر گز نگردد نور هو "</p><p>" جان گرگان و سگان از هم جداست</p><p>متّحد جانهای شيران خداست "</p><p/><p>ص ٨٨</p><p>تفاصيل واقعهء در زمان بعثت انبيای سلف عليهم السّلام</p><p>و اطوار و احوال و آثارشان کما هو حقّه در تواريخ معتبره</p><p>مفصّلاً مذکور نه بلکه در آيات قرآنيّه و احاديث</p><p>و توراة مجمل ذکر شده . لکن چون از زمان حضرت</p><p>موسی تا بحال جميع امور در قرآن عظيم و احاديث صحيحه</p><p>و توراة و تواريخ معتبره مندرج لهذا مختصراً</p><p>بيان ميشود تا ببراهين متقنه نزد کلّ معلوم و واضح</p><p>گردد که در عالم وجود آيا ديانت اسّ اصول اصليّهء</p><p>انسانيّت و مدنيّت است و يا خود چنانچه ولتر و امثال</p><p>او گمان برده‌اند مخرّب بنيان ترقّی و راحت و آسايش</p><p>جمعيّت بشريّه است . و از اين جهت که مجال انکار بجهت</p><p>طائفه ای از طوائف عالم باقی نماند بقسمی بيان ميشود</p><p>که مطابق تواريخ صحيحهء عموم ملل و مصدّق کلّ اهل</p><p>عالم است . در زمانيکه بنی اسرائيل در مملکت مصر</p><p>از توالد و تناسل تکثّر نموده در جميع ممالک مصر</p><p>منتشر گشتند پادشاهان قبطيان فراعنهء مصر بر اعزاز</p><p/><p>ص ٨٩</p><p>و قوّت قوم خود قبطی و اذلال و حقارت سبطی</p><p>که غريب ميشمردند برخاستند و مدّتی مديد بنی</p><p>اسرائيل مختلف و متفرّق شده در تحت ايادی ظلم و جور</p><p>قبطيان اسير و در اعين کلّ ناس سفيل و حقير بودند </p><p>بقسمی که حقيرترين قبطی اذيّت و جفا بر عزيزترين</p><p>سبطی مينمود . تا آنکه اسارت و ذلّت و مظلوميّت</p><p>بدرجهء نهايت رسيد . شب و روز بنی اسرائيل نه از جان</p><p>در امان و نه اطفال و عيالشان را از بيدادی عوانان فرعون</p><p>ملجأ و پناهی نمايان طعامشان از فرط مصائب و آلام</p><p>قطعات دل پر خون و شرابشان سرشک مثابهء جيحون .</p><p>بنی اسرائيل در اين حال پر ملال تا که جمال موسوی</p><p>أشعّهء نار احديّه را از شطر وادی ايمن بقعهء مبارکه</p><p>مشاهده فرمودند و ندای جان فزای الهی را از نار</p><p>موقدهء ربّانيّه در شجرهء ( لا شرقيّه و لا غربيّه ) استماع</p><p>نمودند و بنبوّت کلّيّه مبعوث گشتند و چون سراج</p><p>هدايت در انجمن سبطيان بر افروختند و بنور هُدی آن</p><p/><p>ص ٩٠</p><p>گمگشتگان ظلمات جهل را بر سبيل مستقيم علم و کمال</p><p>دلالت فرمودند و فرق مختلفهء اسباط اسرائيليان را</p><p>در ظلّ کلمهء واحدهء جامعهء توحيد جمع فرموده علم اتّحاد</p><p>کامل را بر اتلال اتّفاق و يگانگی بر افراختند . و در مدّت</p><p>قليله آن نفوس جاهله بتربيت الهيّه تربيت گشته</p><p>از بيگانگی بيگانگی حقّ گرويدند و از حقارت و ذلّت</p><p>و مسکنت و اسارت و جهالت خلاص شده بمنتهی</p><p>درجهء عزّت و سعادت فائز گشتند . بعد از مملکت</p><p>مصر رحلت نموده توجّه بموطن اوّل اسرائيل کرده</p><p>بارض کنعان و فلسطين وارد و در بدايت سواحل</p><p>نهر اردن و اريحا را فتح نموده در آن بلاد ساکن</p><p>و بالاخره جميع بلاد مجاوره را از فينيکه و ادوم و عامون</p><p>خلاصه در زمان يوشع ممالک سی و يک حکومت در تحت</p><p>تصرّف بنی اسرائيل آمد . و اين طايفه در جميع شئون</p><p>و صفات و فضائل انسانيّه از علم و معرفت و ثبات و همّت</p><p>و جلادت و شجاعت و عزّت و سخاوت بر کلّ قبائل</p><p/><p>ص ٩١</p><p>و ملل عالم تفوّق نمودند . يک شخص اسرائيلی در آن</p><p>عصر اگر بين مجمعی داخل ميشد بجميع شيم مرضيّه</p><p>ممتاز بود حتّی قبائل سائره در مدح نفسی اگر زبان</p><p>ميگشودند نسبت اسرائيلی ميدادند . و در تواريخ</p><p>متعدّده مذکور که فلاسفهء يونان مثل فيثاغورث اکثر</p><p>مسائل حکمت الهيّه و طبيعيّه را از تلامذهء حضرت</p><p>سليمان اقتباس نمود و سقراط بسياحت شتافته با بعضی</p><p>از اجلّهء علمای ربّانی اسرائيلی ملاقات نموده در مراجعت</p><p>بيونان بنيان اعتقاد وحدانيّت الهيّه و بقای ارواح</p><p>انسانيّه بعد از خلع لباس اجسام عنصريّه را تأسيس نمود .</p><p>عاقبت جهلهء يونان بر آن واقف اسرار حکمت اعتراض</p><p>نموده بر قتلش قيام نمودند و پادشاه يونان را اهالی مجبور</p><p>ساخته در مجلس سقراط را پيالهء سم بچشانيدند . باری</p><p>مختصر اينکه بعد از آنکه ملّت اسرائيليّه در جميع مراتب</p><p>تمدّن ترقّی نمود و بمنتهی درجهء سعادت فائز گشت قليلا</p><p>قليلا اسّ اساس ديانت و شريعت موسويّه را فراموش</p><p/><p>ص ٩٢</p><p>نموده بعادات رسميّه و اطوار غير مرضيّه مشغول شدند .</p><p>در زمان رحبعام پسر حضرت سليمان در بنی اسرائيل</p><p>اختلاف عظيمی واقع شد . ياربعام که از افراد اسرائيليان بود</p><p>سر سلطنت برداشت و عبادت اصنام را بنا گذاشت .</p><p>چند قرن محاربه بين رحبعام و ياربعام و سلاله‌شان</p><p>واقع گشت و قبائل يهود مختلف و متفرّق شدند .</p><p>بالاختصار از اينکه معنی شريعة اللّه را فراموش نموده</p><p>بتعصّبات جاهليّه و خصائل غير مرضيّهء بغی و طغيان</p><p>متّصف شدند و علماشان لوازم حقيقيّهء انسانيّهء مندرجه</p><p>در کتاب مقدّس را نسياً منسيّاً انگاشته در فکر منافع</p><p>ذاتيّهء خود افتادند و ملّت را بمنتهی درجهء غفلت و جهالت</p><p>مبتلا کردند . از ثمرهء اعمالشان آن عزّت پايدار بمنتهی</p><p>درجهء ذلّت مبدّل گشت و ملوک فرس و يونان و رومان</p><p>مسلّط بر ايشان گشته رايت استقلالشان سرنگون شد</p><p>جهالت و نادانی و نکبت و خود پرستی رؤسای دينيّه</p><p>و احبارشان مجسّم گشته بصورت بختنصّر ملک بابل</p><p/><p>ص ٩٣</p><p>مبعوث شده بکلّی بنيان اسرائيليان را بر انداخت . بعد</p><p>از قتل عام و غارت و هدم بيوت و قلع اشجار آنچه از بقيّة</p><p>السّيوف باقی ماند اسير کرده ببابل برد . بعد از هفتاد سنه</p><p>اولاد اسراء مرخّص شده مراجعت به بيت المقدس</p><p>نمودند . حزقيا و عُزَير عليهما السّلام مجدّداً تأسيس</p><p>اساس کتاب مقدّس را نمودند يوماً فيوماً ملّت</p><p>اسرائيليّه ترقّی نموده صبح نورانی اعصار اوّليّه</p><p>لائح گشت . بعد از مدّتی قليل باز اختلافات عظيمه</p><p>در اطوار و افکارشان واقع همم علمای يهود متوجّه</p><p>اغراض نفسانيّه گشت و اصلاحات جاريهء زمان عُزَير</p><p>عليه السّلام بروش و احوال فاسده تبديل شد . کار بجائی</p><p>انجاميد که عساکر ملوک و جمهوريّت رومان مراراً</p><p>و کراراً ممالک اسرائيليانرا فتح نمودند . بالاخره طيطوس</p><p>قهرمان که سردار رومان بود بلاد متوطّنهء يهود را با خاک</p><p>يکسان نمود بقسمی که جميع رجال را قتل و نساء</p><p>و اولاد را اسير و بيوترا هدم و اشجار را قطع و کتب را</p><p/><p>ص ٩٤</p><p>حرق و اموال را نهب و بيت المقدس را چون تلّ</p><p>خاکستر نمود . و بعد از اين مصيبت کبری ستارهء</p><p>حکومت بنی اسرائيليان در مغرب نيستی متواری شد</p><p>و تا بحال بر اين منوال اين ملّت مضمحل گشته در اطراف</p><p>عالم پراکنده‌اند ( و ضُرِبَت عليهم الذِّلَّةُ و المسکنة ) .</p><p>و اين مصيبتين اعظمين بختنصّر و طيطوس در قرآن مجيد</p><p>مذکور ( و قضينا الی بنی اسرائيل فی الکتاب لتفسدنَّ</p><p>فی الارض مرّتين و لتعلنَّ علوّاً کبيراً فاذا جاء وعد</p><p>أولاهما بعثنا عليکم عباداً لنا أولی بأس شديد فجاسوا</p><p>خلال الدّيار و کان وعداً مفعولاً ) تا آنکه ميفرمايد</p><p>)فاذا جاء وعد الآخرة ليسوؤا وجوهکم و ليدخلوا</p><p>المسجد کما دخلوه أوّل مرّة و ليتبّروا ما علوا تتبيراً ) . باری</p><p>مقصود اينکه ملاحظه شود که ديانت حقيقيّه چگونه</p><p>سبب تمدّن و عزّت و سعادت و علوّ منزلت و معارف</p><p>و ترقّی طوائف ذليلهء اسيرهء حقيرهء جاهله ميشود و چون</p><p>بدست علماء جاهل متعصّب افتد از سوء استعمال چنين</p><p/><p>ص ٩٥</p><p>نورانيّت عظمی بظلمت دهماء تبديل ميشود . و چون</p><p>دفعهء ثانيه علائم و آثار تشتّت و ذلّت و نيستی و مقهوريّت</p><p>طائفهء اسرائيليان نمودار شد نفحات طيّبهء قدسيّهء روح</p><p>اللّه بر شواطی نهر اردن و خطّهء جليل ساطع گشت</p><p>و ابر رحمت برخاست و بر آن ديار امطار روحانيّت کبری</p><p>مبذول داشت . و از رشحات و طفحات بحر اعظم برّيّهء</p><p>قدس برياحين معرفة اللّه معطّر گرديد و جوامع الحان</p><p>جليل انجيل بمسامع اهل صوامع ملکوت در آمد </p><p>و بنفس مسيحائی نفوس ميّته سر از قبر غفلت و جهالت</p><p>برداشته بحيات ابديّه فائز گشتند . در مدّت سه سال آن</p><p>نيّر اوج کمال در دشت و صحراء اورشليم و فلسطين</p><p>حرکت نموده کلّ را بصبح هدايت دلالت ميفرمودند</p><p>و باخلاق روحانيّه و صفات مرضيّه تربيت مينمودند .</p><p>و اگر ملّت اسرائيليّه بآن جمال نورانی اقبال نموده</p><p>کمر خدمت بر اطاعت می بستند بروائح جان بخش روح</p><p>اللّه بروحی تازه و فتوحی بی اندازه مؤيّد ميگشتند .</p><p/><p>ص ٩٦</p><p>و لکن چه فائده که کلّ اعراض نمودند و بر اذيّت آن</p><p>معدن علم لدنّی و مهبط وحی الهی برخاستند الّا معدودی</p><p>قليل که متوجّهاً الی اللّه از شئون ظلمانيّهء امکان مقدّس شده</p><p>قصد معارج لامکان نمودند . خلاصه جميع بليّات</p><p>شديده بر آن مشرق الطاف الهيّه وارد بقسمی که اقامت</p><p>و استقرار در قريه ای ممکن نبود . با وجود اين عَلَمِ هدايت</p><p>کبری مرتفع و اساس تمدّن اخلاق انسانيّه که اصول</p><p>مدنيّت جامعه است مؤسّس گشت . در فصل پنجم</p><p>آيهء سی و هفتم از انجيل متّی نصيحتی ميفرمايد که ترجمه‌اش</p><p>اين است : در بدی و شرور و اذيّت مقابلهء بالمثل ننمائيد</p><p>اگر نفسی برطرف ايمن روی تو طپانچه ای زند طرف</p><p>ايسر را برگردان . و همچنين در آيهء چهل و سيم ميفرمايد :</p><p>شنيده‌ايد که گفته شده است قريب خود را دوست</p><p>دار و دشمنت را بعداوت ميازار و امّا من چنين ميگويم</p><p>دشمنانتان را دوست داريد و ذکر خير کنيد بدگويان</p><p>خود را و مبغضانتانرا احسان نمائيد و نفوسيکه شما را</p><p/><p>ص ٩٧</p><p>اذيّت و طرد مينمايند ايشانرا دعا نمائيد تا بمنزلهء فرزند</p><p>پروردگار آسمانی باشيد چه که آفتاب او بر گنه‌کار</p><p>و نيکوکار هر دو مشرق و ابر رحمت او بر ستمکار و ابرار</p><p>هر دو ممطر . زيرا اگر دوستان خود را دوست داريد</p><p>چه اجر و مزيّتی از برای شماست ؟ آيا مأمورين اخذ</p><p>اعشار اغلال چنين نمی نمايند ؟ و تعليمات آن مطلع حکمت</p><p>الهيّه از اين قبيل بسيار . فی الحقيقه نفوسی که باين صفات</p><p>مقدّسه متّصف گردند جواهر وجود و مطالع تمدّن</p><p>حقيقی هستند . خلاصه آن حضرت شريعت مقدّسه را</p><p>بر روحانيّت صرفه و اخلاق حسنه تأسيس و نفوس</p><p>مؤمنه را روش و مسلک خاصّی که جوهر حيات عالم است</p><p>تعيين فرمودند چنانچه آن مظاهر هُدی ولو در ظاهر</p><p>باعظم نقمت و عقوبت ظالمين مبتلا شدند ولکن فی</p><p>الحقيقه از ظلمات خذلان يهود نجات يافته در صبح ابداع</p><p>بانوار عزّت سرمديّه مشرق و لائح گشتند و آن ملّت</p><p>جسيمهء يهود معدوم و مضمحل شدند و لکن اين</p><p/><p>ص ٩٨</p><p>نفوس معدوده چون بظلّ شجرهء مبارکهء عيسويّه</p><p>شتافتند فی الحقيقه هيئت عموميّهء عالم را تبديل نمودند .</p><p>در آن زمان جميع اهالی اقاليم عالم در منتهی درجهء تعصّب</p><p>و نادانی و حميّت جاهليّه و شرک بوحدانيّت الهيّه بودند</p><p>مدّعی اعتقاد بوحدانيّت جز شرذمهء قليلهء يهود نه و آنان</p><p>نيز بکلّی مخذول و منکوب و اين نفوس مبارکه بترويج</p><p>امری قيام نمودند که مغاير و مضادد آراء جميع هيئت</p><p>بشريّه بود . و کلّ ملوک چهار قطعه از قطعات خمسهء عالم</p><p>بر اضمحلال ملّت عيسويّه باتمّ عزم برخاستند مع ذلک</p><p>عاقبت اکثری بجان و دل در ترويج دين الهی شتافتند</p><p>و کلّ ملل اوروپ و بسياری از طوائف آسيا و افريک</p><p>و بعضی متمکّنين جزائر بحر محيط در ظلّ کلمهء توحيد</p><p>جمع شدند . حال ملاحظه نمائيد که آيا در وجود از هر</p><p>جهت اساسی اعظم از ديانت خلق شده و يا خود امری</p><p>محيط بر آفرينش چون اديان الهی متصوّر گردد و يا امری</p><p>وسيلهء محبّت و الفت و اتّحاد و يگانگی تامّ چون ايمان</p><p/><p>ص ٩٩</p><p>بعزيز علّام بوده و يا خود اساس تربيت عموم در جميع</p><p>اخلاق جز شرائع سماويّه مشهود گشته صفاتيکه حکما</p><p>در منتهی درجهء فلسفه بآن فائز و خصاليکه در اعظم درايج</p><p>کمال بدان متّصف بودند ؟ مؤمنين باللّه در بدايت تصديق</p><p>و ايمان مظهر آن شيم مرضيّهء انسانيّه ميگرديدند . </p><p>ملاحظه کنيد نفوسيکه سلسبيل هدايت را از ايادی</p><p>الطاف روح اللّه نوشيدند و در ظلّ انجيل مستظلّ</p><p>گشتند بچه درجه از اخلاق واصل گشتند که جالينوس</p><p>حکيم مشهور با وجود آنکه از ملّت مسيحيّه نبود </p><p>مع ذلک در ستايش مؤمنين باللّه در شرح جوامع کتاب</p><p>افلاطون که در سياست مدن تصنيف نموده مرقوم است</p><p>که بعينه ترجمهء آن اينست : جمهور ناس سياق اقوال</p><p>برهانيّه را ادراک نتوانند و از اين جهت محتاج کلمات</p><p>رموزيّه از اخبارات ثواب و عقاب در دار آخرتند . و دليل</p><p>بر ثبوت اين مطلب آنکه اليوم مشاهده ميکنيم قوميرا</p><p>که مسمّی بنصاری‌اند و بثواب و عقاب آخرت معتقد</p><p/><p>ص ١٠٠</p><p>و مؤمن و از اين طايفه افعال حسنه صدور مينمايد مثل</p><p>افعال نفسی که فيلسوف حقيقی است چنانچه جميع ما</p><p>عيانا مشاهده مينمائيم که از موت مخافتی ندارند</p><p>و از کثرت حرص و اشتياقشان بعدل و انصاف</p><p>از متفلسفين حقيقی محسوبند (انتهی کلام جالينوس) . و مقام</p><p>فيلسوف در آن زمان و بعقيدهء جالينوس مقامی بود که اعظم</p><p>از آن در ابداع تصوّر نمينمود . ملاحظه نمائيد که قوّهء</p><p>نورانيّهء روحانيّهء اديان الهيّه جمهور متديّنين را بدرجه ای</p><p>از کمالات فائز ميفرمايد که مثل جالينوس حکيم با وجود</p><p>آنکه از افراد آن ملّت نبود چنين شهادت ميدهد .</p><p>و از آثار اين اخلاق حسنه اهل انجيل در آن ازمنه</p><p>و اعصار تشبّث بخيرات و اعمال صالحات نمودند</p><p>و بيمارستانها و دار الشّفاها و مواضع خيرات تأسيس شد</p><p>چنانچه اوّل شخصيکه در ممالک رومان محلّات عموميّه</p><p>بجهت معالجهء مساکين و مجروحين بی پرستار بنيان نهاد</p><p>ملک قسطنطين است . و اين پادشاه عظيم اوّل ملکيست</p><p/><p>ص ١٠١</p><p>از ملوک رومان که بر نصرت امر حضرت روح اللّه</p><p>قيام فرمود و بکمال همّت در ترويج اساس انجيل جان</p><p>فدائی نمود و سلطنت رومانرا که فی الحقيقه عبارت</p><p>از صرف اعتساف بود در نقطهء عدل و اعتدال مستقرّ</p><p>و مرکوز گردانيد و اسم مبارکش در فجر تواريخ چون</p><p>ستارهء سحری درّی و درخشنده است و صيت</p><p>بزرگواريش در جهان مدنيّت و شأن وردِ زبان جميع</p><p>فرق مسيحائی . خلاصه از برکت تربيت نفوس مقدّسهء</p><p>که بر ترويج تعليمات انجيليّه قيام نمودند چه اساس</p><p>متين اخلاق حسنه در جهان در آن زمان تأسيس شد چه</p><p>بسيار مکاتب و مدارس و بيمارستانها و محلّات و مکتبها</p><p>بجهت تربيت اولاد ايتام و فقراء تأسيس شد و چه بسيار</p><p>نفوس که منافع ذاتيّهء خود را ترک نموده ( ابتغاءً لمرضات</p><p>اللّه ) اوقات عمر را صرف تعليم و تربيت عموم نمودند .</p><p>و لکن در زمانيکه طلوع صبح نورانی جمال احمدی</p><p>قريب شد زمام امور جمهور مسيحيّين در دست قسّيسين</p><p/><p>ص ١٠٢</p><p>جاهله افتاد بکلّی آن نسائم رحمانيّه از مهبّ عنايت</p><p>منقطع شد و احکام انجيل جليل که اسّ اساس مدنيّت</p><p>عالم بود از سوء استعمال و حرکت نفوسيکه بظاهر آراسته</p><p>و بباطن کاسته بودند ساقط النّتيجه گشت . چنانچه جميع</p><p>مورّخين مشهور از اهالی اوروپ در بيان کيفيّت</p><p>احوال و اطوار و سياست و تمدّن و معارف و جميع شئون</p><p>قرون قديمه و قرون وسطی و قرون جديده ذکر</p><p>نموده‌اند که قرون عشرهء وسطی که عبارت از بدايت</p><p>قرن سادس ميلاد الی نهايت قرن خامس عشر است</p><p>ممالک اوروپ در منتهی درجهء توحّش و عدم مدنيّت</p><p>از جميع شئون بود . و باعث اصلی آن آنکه رهابين</p><p>که باصطلاح اهالی اوروپ رؤسای روحانی دينی</p><p>بودند از عزّت ابديّهء اتّباع اوامر مقدّسه و تعليمات سماويّهء</p><p>انجيل غافل گشته با ارکان حکومت دنيوی آن زمان</p><p>که در کمال ظلم و طغيان بودند اتّفاق نموده و از عزّت</p><p>پايدار چشم پوشيده در منافع موقّتهء فانيه و اغراض</p><p/><p>ص ١٠٣</p><p>نفسانيّهء يکديگر کمال سعی و کوشش را مجری ميداشتند .</p><p>تا آنکه بالاخره امر بجائی رسيد که عموم اهالی در دست</p><p>اين دو فريق اسير صرف ماندند و اين احوال و اطوار</p><p>سبب هدم اسّ اساس ديانت و انسانيّت و مدنيّت</p><p>و سعادت اهالی اوروپ گشت . و چون روائح طيّبهء</p><p>نفحات روحانيّهء روح اللّه در آفاق امکان از اعمال و افکار</p><p>ناشايسته و نيّات غير لائقهء رؤسا زائل گشت و ظلمت</p><p>جهل و نادانی و اخلاق غير مرضيّه عالم را احاطه نمود</p><p>فجر اميد دميد و موسم ربيع الهی رسيد ابر رحمت</p><p>برخاست و نسائم جان بخش از مهبّ عنايت وزيد شمس</p><p>حقيقت از افق حجاز و يثرب در نقطهء محمديّه اشراق</p><p>فرمود و بر آفاق ممکنات انوار عزّت سرمديّه</p><p>مبذول داشت اراضی قابليّات تبديل گشت ( و أشرقت</p><p>الارض بنور ربّها ) تفسير شد جهان جهانی تازه و جسم</p><p>ميّت امکان بروحی بی اندازه فائز گشت بنيان ظلم</p><p>و جهل منهدم شد و ايوان بلند علم و عدل بلند</p><p/><p>ص ١٠٤</p><p>و متعالی گشت بحر مدنيّت بخروشيد و انوار معارف</p><p>بدرخشيد . اقوام و طوائف متوحّشهء اقليم حجاز قبل</p><p>از اشتعال سراج وهّاج نبوّت کبری در زجاجهء بطحا</p><p>جاهلترين قبائل و متوحّشترين طوائف عالم بودند و سير</p><p>مذمومه و عوائد موحشه و خون خواری و اختلافات</p><p>و معادات آن اقوام در کلّ کتب و صحائف تاريخيّه</p><p>مذکور حتّی طوائف متمدّنهء عالم در آن زمان قبائل</p><p>اعراب يثرب و بطحا را از نوع بشر نمی شمردند . لکن</p><p>بعد از طلوع نيّر آفاق در آن خطّه و ديار از تربيت آن</p><p>معدن کمال و مهبط وحی ذی الجلال و فيوضات شريعت</p><p>مقدّسهء الهيّه در مدّت قليله در ظلّ کلمهء وحدانيّت</p><p>جمع شده اين جمهور اشخاص متوحّشه در جميع مراتب</p><p>انسانيّه و کمالات بشريّه چنان ترقّی نمودند که کلّ ملل</p><p>عالم در آن عصر مبهوت و متحيّر گشتند . طوائف و قبائل</p><p>و ملل عالم که دائماً اعراب را سُخريّه و استهزاء مينمودند</p><p>و جنس بيفصل ميشمردند بکمال اشتياق بموطن و ممالک</p><p/><p>ص ١٠٥</p><p>عرب آمده تحصيل فضائل انسانيّه و اقتباس علوم</p><p>سياسيّه و اکتساب معارف و مدنيّت و تعلّم فنون</p><p>و صنائع مينمودند . آثار تربيت مربّی حقيقی را در امور</p><p>محسوسه ملاحظه کنيد که اشخاصی که از کثرت توحّش</p><p>و نادانی در زمان جاهليّه دختران هفت سالهء خود را زنده</p><p>زير خاک مينمودند و چنين امريرا که از انسان گذشته</p><p>طبيعت حيوان نيز از آن متنفّر و متبرّی از شدّت جهالت</p><p>منتهی رتبهء حميّت و غيرت ميشمردند اين چنين اشخاص</p><p>نادان از فيوضات تربيت ظاهرهء آن بزرگوار بدرجه ای</p><p>رسيدند که ممالک مصر و سريان و شام و کلدان و عراق</p><p>و ايرانرا فتح نموده جميع مهامّ امور چهار اقليم عالم را</p><p>منفرداً اداره نمودند . خلاصه طائفهء عرب در جميع علوم</p><p>و فنون و معارف و حکمت و سياست و اخلاق و صنايع</p><p>و بدايع سرور کلّ ملل و اقوام گشتند . و فی الحقيقه بلوغ</p><p>چنين طائفهء متوحّشهء حقيره در مدّت قليله بمنتهی درجهء</p><p>کمالات بشريّه اعظم برهان حقّيّت و نبوّت سرور</p><p/><p>ص ١٠٦</p><p>کائنات است . در اعصار اوّليّهء اسلام جميع طوائف</p><p>اوروپ اکتساب فضائل و معارف مدنيّت را از اسلام</p><p>ساکنين ممالک اندلس مينمودند . و اگر در کتب</p><p>تواريخيّه از جميع دقّت شود مبرهن و واضح گردد</p><p>که اکثر تمدّن اوروپ مقتبس از اسلام است چنانچه</p><p>جميع کتب حکما و دانشمندان و علماء و فضلای اسلاميّه را</p><p>قليلاً قليلاً در اوروپ جمع و بکمال دقّت در مجامع و محافل</p><p>علوم مطالعه و مذاکره نموده امور مفيده را اجرا</p><p>نمودند و الآن کتب فضلای اسلام که در ممالک اسلام</p><p>نابود است در کتابخانهای ممالک اوروپ نسخ</p><p>عديده‌اش موجود و قوانين و اصولی که در کلّ ممالک</p><p>اوروپ جاريست اکثر بلکه کلّيّهء مسائلش مقتبس</p><p>از کتب فقهيّه و فتاوای علمای اسلاميّه است . و اگر</p><p>خوف از تطويل نبود مسائل مقتبسه فرداً فرداً سمت</p><p>تحرير می‌يافت . مبدء تمدّن اوروپ در قرن سابع هجری</p><p>واقع و تفصيل آن قضيّه آنکه در اواخر قرن خامس هجری</p><p/><p>ص ١٠٧</p><p>پاپ رئيس ملّت مسيحيّه از اينکه مقامات مقدّسهء نصاری</p><p>چون بيت المقدس و بيت اللّحم و ناصره در تحت</p><p>حکومت اسلاميّه افتاده ناله و فرياد آغاز نمود و جمهور ملوک</p><p>و اهالی اوروپ را تشويق و تحريص نموده باعتقاد خود</p><p>بحرب دينی و جهاد دلالت کرد . و بقسمی فرياد و حنين</p><p>و انينش بلند شد که کلّ ممالک اوروپ قيام نمودند</p><p>و ملوک صليبيّون با عساکر بيشمار از خليج قسطنطنيّه</p><p>گذشته توجّه بقطعهء آسيا نمودند . و در آن زمان خلفای</p><p>علويّه بر ديار مصريّه و بعضی ممالک غرب حکمرانی</p><p>مينمودند . و در اکثر اوقات ملوک سورستان يعنی</p><p>سلجوقيّهء برّيّة الشّام نيز در تحت اطاعت و انقيادشان</p><p>بودند . باری ملوک اوروپ با سپاه بيشمار هجوم بر برّيّة</p><p>الشّام و مصر نمودند و مدّت دويست و سه سال مستمرّاً</p><p>ما بين ملوک برّيّة الشّام و ملوک اوروپ محاربه واقع</p><p>و دائماً از اوروپ مدد ميرسيد . هر قلعه ای از قلاع سوريّه را</p><p>بکرّات و مرّات ملوک فرنگ فتح نمودند و پادشاهان</p><p/><p>ص ١٠٨</p><p>اسلام از دست فرنگ نجات دادند . تا اينکه صلاح الدّين</p><p>ملک منصور ايّوبی در سنهء ششصد و نود و سه هجری</p><p>بکلّی ملوک و عساکر اوروپ را از ممالک و سواحل</p><p>برّيّة الشّام و مصر اخراج نموده مأيوس و منکوب</p><p>بممالک اوروپ مراجعت نمودند . و در اين محاربات</p><p>که بحرب صليبيّون مشهور کرورها از نفوس تلف شد .</p><p>خلاصه از ابتدای تاريخ چهار صد و نود هجری تا سنهء</p><p>ششصد و نود و سه هجری متّصلاً از اوروپ ملوک</p><p>و سرداران و سرامدان ببرّيّة الشّام و مصر تردّد مينمودند</p><p>و چون عاقبت جميع مراجعت نمودند در مدّت</p><p>دويست سال و کسری آنچه از سياست و مدنيّت و معارف</p><p>و مدارس و مکاتب و عادات و رسوم مستحسنهء ممالک</p><p>اسلاميّه مشاهده کردند بعد المراجعه در اوروپ تأسيس</p><p>نمودند مبدء تمدّن اوروپ از آن زمانست . ای اهل</p><p>ايران تکاسل و تراخی تا کی متبوع و مطاع کلّ آفاق</p><p>بوديد حال چگونه از عزّ قبول باز مانده در زاويهء خمول</p><p/><p>ص ١٠٩</p><p>خزيده‌ايد ؟ منشأ معارف و مبدأ تمدّن جهانيان بوديد</p><p>اکنون چگونه افسرده و مخمود و پژمرده گشته‌ايد ؟</p><p>سبب نورانيّت آفاق بوده‌ايد حال چگونه در ظلمات</p><p>غفلت و کسالت باز مانده‌ايد ؟ چشم بصيرت را باز</p><p>و احتياجات حاليّهء خود را ادراک نمائيد کمر همّت و غيرت</p><p>بر بنديد و در تدارک وسائط معارف و مدنيّت بکوشيد .</p><p>آيا سزاوارست که طوائف و قبائل اجانب فضائل</p><p>و معارف را از آثار اسلاف و اجداد شما اقتباس نمايند</p><p>و شما که اولاد و وارثيد محروم بمانيد ؟ آيا اين پسنديده است</p><p>که همسايگان و مجاوران ليلاً و نهاراً در تشبّث وسائل</p><p>ترقّی و عزّت و سعادت بجان و دل بکوشند و شما از تعصّب</p><p>جاهليّه بمضاددت و منازعت و هوی و هوس خود مشغول</p><p>گرديد ؟ و آيا اين ممدوح و محمود است که اين ذکاء</p><p>فطری و استعداد طبيعی و فطانت خلقيّه را در کسالت</p><p>و بطالت صرف و ضايع نمائيد ؟ باز از مقصد دور افتاديم .</p><p>باری جميع هوشمندان و مطّلعين بر حقائق احوال تاريخيّهء</p><p/><p>ص ١١٠</p><p>ازمنهء سالفه از اهالی اوروپ که بصدق و انصاف</p><p>متّصف‌اند مقرّ و معترفند که اساس جميع شئون تمدّنيّه‌شان</p><p>مقتبس از اسلام است . چنانچه مؤلّف محقّق مشهور</p><p>)دری بار ) از اهالی فرانسه که در نزد جميع مؤلّفين</p><p>و دانايان اوروپ اطّلاع و مهارت و دانائيش مسلّم است</p><p>در کتاب مسمّی به ( ترقّی امم ) در ادبيّات که از تأليفات</p><p>مشهورهء اوست در اين باب يعنی اکتساب ملل اوروپ</p><p>قوانين مدنيّت و قواعد ترقّی و سعادت را از اسلام شرح</p><p>مبسوطی بيان نموده و چون بسيار مفصّل است لهذا</p><p>ترجمه و درجش در اين رساله سبب تطويل بلکه</p><p>خروج از صدد است و اگر نفسی در آنچه گفته شد</p><p>قانع نه مراجعت بآن کتاب نمايد . مختصر اينست</p><p>که جميع تمدّن اوروپ از قوانين و نظام و اصول</p><p>و معارف و حکم و علوم و عادات و رسوم مستحسنه</p><p>و ادبيّات و صنايع و انتظام و ترتيب و روش و اخلاق حتّی</p><p>بسياری از الفاظ مستعمله در لسان فرانسه را مقتبس</p><p/><p>ص ١١١</p><p>از عرب است بيان نموده و فرداً فرداً بتفصيل ذکر کرده</p><p>و ثابت و مبرهن داشته که هر يک را در چه زمان از اسلام</p><p>اقتباس نمودند . و همچنين تفصيل دخول عرب در بلاد</p><p>غرب که اليوم مملکت اسپانياست و در مدّت قليله مدنيّت</p><p>کامله را در آن ممالک بچه نحو تأسيس نمودند و سياست</p><p>مدن و معارفشان در چه درجهء کمال بود و تأسيس</p><p>مدارس و مکاتب علوم و فنون و حکمت و صنايعشان بچه</p><p>متانت و انتظام بود و سروری و بزرگواريشان در جهان</p><p>مدنيّت بچه درجه رسيد و از ممالک اوروپ چه بسيار</p><p>اطفال بزرگان که بمدارس قرطبه و غرناطه و اشبيليّه</p><p>و طوليدو آمده تعلّم معارف و فنون و اکتساب مدنيّت</p><p>مينمودند حتّی ذکر نموده که يکی از اهالی اوروپ</p><p>که موسوم به کربرت بود بمملکت غرب آمده</p><p>و در مدرسهء ( کوردوفا ) که از ممالک عرب بود</p><p>داخل شده تحصيل معارف و علوم نموده در مراجعت</p><p>باوروپ بقسمی شهرت يافت که عاقبت بر سرير رياست</p><p/><p>ص ١١٢</p><p>دينيّهء کاتوليک استقرار يافته پاپ گشت . مقصود از اين</p><p>بيانات آنکه معلوم و واضح گردد که اديان الهی مؤسّس</p><p>حقيقی کمالات معنويّه و ظاهريّهء انسان و مشرق اقتباس</p><p>مدنيّت و معارف نافعهء عموميّهء بشريّه است . و اگر بنظر</p><p>انصاف ملاحظه شود جميع قوانين سياسيّه در مدلول</p><p>اين چند کلمهء مبارکه داخل قوله تعالی ( و يأمرون</p><p>بالمعروف و ينهون عن المنکر و يسارعون فی الخيرات</p><p>و أولئک من الصّالحين ) و همچنين ميفرمايد ( و لتکن</p><p>منکم أمّة يدعون الی الخير و يأمرون بالمعروف و ينهون</p><p>عن المنکر و أولئک هم المفلحون ) و همچنين ميفرمايد</p><p>)انّ اللّه يأمر بالعدل و الاحسان و ينهی عن الفحشاء</p><p>و المنکر و البغی يعظکم لعلّکم تذکّرون ) . و در تمدّن</p><p>اخلاق ميفرمايد ( خذ العفو و أُمُر بالعُرف و أَعرض</p><p>عن الجاهلين ) و همچنين ميفرمايد ( الکاظمين الغيظ</p><p>و العافين عن النّاس و اللّه يحبّ المحسنين ) و همچنين</p><p>ميفرمايد ( ليس البرَّ ان تُوَلّوا وجوهکم قِبَلَ المشرق</p><p/><p>ص ١١٣</p><p>و المغرب و لکنّ البرّ مَنْ آمن باللّه و اليوم الآخر</p><p>و الملائکة و الکتاب و النّبيّين و آتَی المال علی حُبّه ذوی</p><p>القربی و اليتامی و المساکين و ابن السّبيل و السّائلين و فی</p><p>الرّقاب و أقام الصّلاة و آتی الزّکاة و المُوفُون بعهدهم اذا</p><p>عاهدوا و الصّابرين فی البأساء و الضّرّاء و حين البأس</p><p>أولئک الّذين صدقوا و أولئک هم المتّقون ) و همچنين</p><p>ميفرمايد ( و يُؤثرون علی أنفسهم و لو کان بهم خَصاصَةٌ ) .</p><p>ملاحظه فرمائيد که در اين چند آيهء مبارکه منتهی درايج</p><p>حقائق مدنيّت و جوامع لوامع شيم مستحسنهء انسانيّت</p><p>مذکور . ( فو اللّه الّذی لا اله الّا هو ) که جزئيّات</p><p>تمدّنيّهء عالم نيز از الطاف انبيای الهی حاصل گشته . آيا چه</p><p>امر نافعی در وجود موجود شده که در کتب مقدّسهء</p><p>الهيّه واضحاً و يا خود تلويحاً مذکور نه ؟ و لکن</p><p>چه فائده چون سلاح و آلات حربيّه در دست جبان</p><p>باشد جان و مال محفوظ نماند بلکه بالعکس سبب</p><p>قوّت و اقتدار سارق گردد . بهمچنين زمام امور چون</p><p/><p>ص ١١٤</p><p>بدست علمای غير کامل افتد نورانيّت ديانت را چون</p><p>حجاب عظيم حائل گردند . اسّ اساس ديانت</p><p>خلوص است يعنی شخص متديّن بايد که از جميع اغراض</p><p>شخصيّهء خود گذشته بايّ وجهٍ کان در خيريّت جمهور</p><p>بکوشد . و ممکن نيست که نفوس از منافع ذاتيّهء خود چشم</p><p>پوشند و خير خود را فدای خير عموم نمايند الّا بتديّن</p><p>حقيقی . چه که در طينت انسانيّه محبّت ذاتيّهء خود مخمّر</p><p>و ممکن نيست بدون اميدواری اجر جزيل و ثواب</p><p>جميل از فوائد موقّتهء جسمانيّهء خود بگذرد و لکن</p><p>شخص موقن باللّه و مؤمن بآيات او چون موعود</p><p>و متيقّن مثوبات کلّيّهء اخرويّه است و جميع نعم دنيويّه</p><p>در مقابل عزّت و سعادت درجات أخرويّه کأن لم يکن</p><p>انگاشته گردد لهذا راحت و منافع خود را ابتغاءً</p><p>لوجه اللّه ترک نموده در نفع عموم دل و جان را رايگان</p><p>مبذول دارد ( و من النّاس مَنْ يشری نفسه ابتغاءَ</p><p>مرضات اللّه ) . و بعضی نفوس چنان گمان کنند</p><p/><p>ص ١١٥</p><p>که ناموس طبيعی انسان مانع ارتکاب اعمال قبيحه</p><p>و ضابط کمالات معنويّه و صوريّه است يعنی شخصی</p><p>که متّصف بخرد طبيعی و غيرت فطريّه و حميّت</p><p>ذاتيّه است بدون ملاحظهء عقوبات شديدهء مرتّبه</p><p>بر اعمال شرّيّه و مثوبات عظيمهء افعال خيريّه بریء</p><p>از اضرار عباد و حريص بر اعمال خيريّه است .</p><p>)اوّلاً ) آنکه در تواريخ عموميّه دقت نمائيم واضح</p><p>و مبرهن شود که ناموس طبيعی از فيوضات تعاليم انبيای</p><p>الهی است و همچنين ملاحظه مينمائيم که از اطفال در صغر</p><p>سن آثار تعدّی و تجاوز ظاهر و اگر از تربيت مربّی</p><p>محروم ماند آناً فآناً شيم غير مرضيّه‌اش تزايد يابد . پس</p><p>معلوم شد که ظهور ناموس طبيعی نيز از نتائج تعليم است .</p><p>)و ثانياً ) آنکه بر فرض تصوّر اينکه خرد طبيعی و ناموس</p><p>فطری مانع شرّ و مدلّ بر خير است اين معلوم و واضحست</p><p>که همچو نفوس چون اکسير اعظمست چه که اين</p><p>ادّعا بقول تمام نشود بلکه عمل لازم . حال چه امری</p><p/><p>ص ١١٦</p><p>در وجود جمهور را بر نيّات حسنه و اعمال صالحه مُلجأ</p><p>و مُضطرّ مينمايد ؟ و از اين گذشته آن شخصی که مصدر</p><p>ناموس طبيعی است اگر مظهر خشية اللّه گردد البتّه</p><p>در نوايای خيريّه‌اش ثابت‌تر و راسخ‌تر گردد . خلاصه</p><p>فوائد کلّيّه از فيوضات اديان الهيّه حاصل زيرا متديّنين</p><p>حقيقی را بر صدق طويّت و حسن نيّت و عفّت و عصمت</p><p>کبری و رأفت و رحمت عظمی و وفای بعهد و ميثاق</p><p>و حرّيّت حقوق و انفاق و عدالت در جميع شئون</p><p>و مروّت و سخاوت و شجاعت و سعی و اقدام در نفع</p><p>جمهور بندگان الهی باری بجميع شيم مرضيّهء انسانيّه</p><p>که شمع روشن جهان مدنيّت است دلالت مينمايد .</p><p>و اگر نفسی فی الحقيقه باين صفات ممدوحه متّصف نه</p><p>البتّه بنمی از يَمِ عذب فرات که در مجاری کلمات تعليميّهء</p><p>کتب مقدّسهء الهيّه متموّج است نرسيده و نفحه ای</p><p>از روائح قدسيّهء رياض الهيّه استشمام ننموده چه که هيچ</p><p>امری در وجود بقول تمام نشود هر مقاميرا روش</p><p/><p>ص ١١٧</p><p>و علامتی و هر شأنی را نشانه و اشارتی . مجملاً مقصود از اين</p><p>بيانات آنکه واضح و مدلّل شود که اديان الهيّه و شرائع</p><p>مقدّسهء ربّانيّه و تعاليم سماويّه اعظم اساس سعادت</p><p>بشريّه است و از برای کلّ اهل عالم نجاح و فلاح حقيقی</p><p>بدون اين ترياق فاروق اعظم ممکن نه و لکن بشرط</p><p>آنکه در دست حکيم دانای حاذق باشد و الّا اگر جميع</p><p>ادويهء برء السّاعة که خداوند عالميان بجهت شفای آلام</p><p>و اسقام آدميان خلق فرموده بدست طبيب غير حاذق</p><p>افتد صحّت و عافيت ميسّر نگردد بلکه بالعکس سبب</p><p>اهلاک نفوس بيچارگان و اذيّت قلوب درماندگان گردد .</p><p>مثلاً منبع حکمت الهيّه و مظهر نبوّت کلّيّه در ترغيب</p><p>و تحريص اکتساب معارف و اقتباس فنون و فوائد</p><p>بسعی الی اقصی بلاد چين امر ميفرمايد و لکن</p><p>طبيبان غير حاذق منع و ستيزه مينمايند و استدلال</p><p>ميکنند ( من تشبّه بقوم فهو منهم ) و حال آنکه وجه</p><p>تشابه مذکور را ادراک ننموده و نميدانند که شرائع</p><p/><p>ص ١١٨</p><p>مقدّسهء الهيّه جمهور امّت را بر تمهيد اصول اصلاحات</p><p>متتابعه و اقتباس فنون و معارف از امم سائره تشويق</p><p>و دلالت مينمايد و هر نفسيکه غير از اين گويد</p><p>از سلسبيل علم محروم و در باديهء جهل از پی سراب اغراض</p><p>نفسانيّه سرگردان و حيران . حال بديدهء انصاف ملاحظه</p><p>نمائيد اين اصلاحات جديده بالقوّه و بالفعل کدام يک</p><p>مخالف اوامر الهيّه واقع گشته ؟ اگر امر تأسيس</p><p>مجالس مشورت است اينکه در نصّ آيهء مبارکه است</p><p>که ميفرمايد ( أمرهم شوری بينهم ) و همچنين خطاباً</p><p>بمطلع علم و منبع کمال با وجود آن فضائل کلّيّهء معنويّه</p><p>و صوريّه ميفرمايد ( و شاورهم فی الأمر ). در اين</p><p>صورت چگونه امر مشورت مغاير قوانين شريعت</p><p>مقدّسه است . و بدلائل عقليّه نيز فضيلت مشورت ثابت</p><p>و مبرهن و مجرّب . و يا خود قصاصاً قتل نفوس را منوط</p><p>بتحقيقات دقيقه و تصديق مجالس عديده و ثبوت شرعی</p><p>و تعلّق فرمان پادشاهی نمودن مغاير شرائع الهيّه است ؟</p><p/><p>ص ١١٩</p><p>و آنچه در زمان حکومت سابقه مجری بود موافق احکام</p><p>قرآن مبين بود ؟ چنانچه متواتراً مسموع گشت که حاکم</p><p>گلپايگان در زمان صدارت حاجی ميرزا آقاسی بدون</p><p>سؤال و جواب و استئذان از جهتی سيزده نفر بيچارگان</p><p>کدخدايان قرای گلپايگان را که از سلالهء طاهره بودند</p><p>من دون جرم در يکساعت در نهايت مظلوميّت گردن</p><p>بريده . اهالی مملکت ايران در زمانی متجاوز از صد</p><p>کرور بودند بسبب بعضی حروبات داخله و اکثر</p><p>بجهت عدم قوانين سياسيّه و مطلق العنان و الاراده بودن</p><p>ولات و حکّام تلف شده کم‌کم بمرور ايّام خمس اهالی باقی</p><p>نمانده چه که حکّام بارادهء خود هر نفس بی جرمی را خواستند</p><p>بآتش قهر و شکنجه بگداختند و يا خود قاتل مثبوت</p><p>شرعی اشخاص عديده را بجهت اغراض ذاتيّه بنواختند .</p><p>هيچ نفسی را قدرت اعتراض نبود چه که حاکم يتصرّف</p><p>کيف يشاء بود . آيا ميتوان گفت اين امور موافق</p><p>عدل و انصاف و مطابق احکام شريعت اللّه است ؟</p><p/><p>ص ١٢٠</p><p>و يا خود تشويق و تحريص بر تعلّم فنون مفيده و اکتساب</p><p>معارف عموميّه و اطّلاع بر حقائق حکمت طبيعيّهء نافعه</p><p>و توسيع دائرهء صنايع و تزييد مواد تجارت و تکثير</p><p>وسائط ثروت ملّت منافی اصول ديانت الهيّه است ؟</p><p>و يا خود آنکه ترتيب نظام مدن و تنظيم احوال نواحی</p><p>و قری و تعمير طرق و سبل و تمديد راه کالسکهء آتشی</p><p>و تسهيل وسائط نقليّه و حرکت و ترفيه عموم اهالی</p><p>مضادّ عبوديّت درگاه حضرت احديّت است ؟</p><p>و يا خود اشغال معادن متروکه که اعظم وسائط ثروت</p><p>دولت و ملّت است و ايجاد معامل و کارخانها که منبع</p><p>آسايش و راحت و باعث غنا و توانگری عموم ملّت است</p><p>و تحريض و تحريص ايجاد صنايع جديده و تشويق ترقّی</p><p>امتعهء وطنيّه مغاير اوامر و نواهی ربّ البريّه است ؟</p><p>قسم بذات پاک ذی الجلال که متحيّرم چگونه پرده</p><p>بر ابصار افتاده که امور باين بديهی ادراک نميشود .</p><p>و چون اينگونه براهين و ادلّهء محکمه بيان شود</p><p/><p>ص ١٢١</p><p>شبهه ای نيست که از جهت صد هزار اغراض باطنيّه در جواب</p><p>خواهند گفت که در يوم محشر بين يدی اللّه از معارف</p><p>و مدنيّت کاملهء انسان سؤال نميکنند بلکه اعمال صالحه را</p><p>جويند . اوّلاً آنکه سلّمنا سؤال از معارف و مدنيّت</p><p>نميکنند . آيا در يوم حشر اکبر در ديوان الهی مؤاخذه</p><p>نمينمايند که ای رؤسا و بزرگان اين ملّت بزرگوار را چرا</p><p>سبب شديد که از اوج عزّت قديمه تنزّل نمودند</p><p>و از مرکزيّت جهان مدنيّت باز ماندند ؟ با وجود آنکه</p><p>مقتدر بوديد که بوسائطی متشبّث شويد که سبب</p><p>عزّت مقدّسهء ملّت شويد . اين را ننموده که سهل است</p><p>بلکه ملّت را از فوائد عاديّه نيز باز داشتيد . آيا اين قوم</p><p>در سماء سعادت چون انجم زاهيه نبودند ؟ چگونه باعث</p><p>شديد که در اين ظلمت دهما افتادند ؟ و يا خود مقتدر</p><p>بر ايقاد سراج عزّت دارين ملّت بوديد چرا بجان</p><p>نکوشيديد ؟ و يا آنکه چون سراج نورانی بتوفيقات الهی</p><p>روشن شد بزجاجهء همّت او را از ارياح مخالف حفظ</p><p/><p>ص ١٢٢</p><p>ننموده از چه جهت بکمال قوّت بر اطفای آن قيام نموديد ؟</p><p>)و کلَّ انسان ألزمناه طائرهُ فی عُنقه و نُخرج له يوم</p><p>القيامة کتابا يَلقاه منشورا ) . و ثانياً آنکه چه اعمال صالحه</p><p>در وجود اعظم از نفع عموم است ؟ آيا موهبتی در عالم</p><p>اعظم از اين متصوّر که انسان سبب تربيت و ترقّی</p><p>و عزّت و سعادت بندگان الهی شود ؟ لا و اللّه . اکبر</p><p>مثوبات اينست که نفوس مبارکه دست بيچارگانرا</p><p>گرفته از جهالت و ذلّت و مسکنت نجات دهند و بنيّت</p><p>خالصه لِلّهِ کمر همّت را بر خدمت جمهور اهالی بر بندند</p><p>و خير دنيوی خويشتن را فراموش نموده بجهت نفع</p><p>عموم بکوشند ( و يؤثرون علی أنفسهم و لو کان بهم</p><p>خَصاصَة ) ( خيرُ النّاسِ من ينفعُ النّاسَ و شرُّ النّاسِ من يَضُرّ</p><p>النّاسَ ) . سبحان اللّه چه امور و احوال عجيبه واقع که هيچ</p><p>نفسی حين استماع قولی دقّت و فراست نمينمايد</p><p>که مقصود قائل از اين قول چه و در نقاب اقوال چه</p><p>غرض نفسانی پنهان نموده . مثلاً ملاحظه ميفرمائيد</p><p/><p>ص ١٢٣</p><p>که شخصی بجهت منافع جزئيّهء ذاتيّهء خود مانع سعادت</p><p>جمهوری از ناس ميشود و بجهت گردش آسياب خود</p><p>مزارع و کشت زار جمّ غفيريرا تشنه و خراب ميکند</p><p>و بجهت مطاعيّت خود دائماً ناس را بر تعصّب جاهليّت</p><p>که مخرّب بنيان مدنيّت است دلالت ميکند . حال اين</p><p>شخص با وجود آنکه عملی را مرتکب که مردود</p><p>درگاه کبريا و مبغوض کلّ انبياء و اوليای الهی است </p><p>اگر ببيند نفسی بعد از طعام دست خود را بصابون</p><p>که موجدش عبد اللّه بونی و از اسلام است بشويد</p><p>چون اين بيچاره دست خود را بدامن و محاسن خود</p><p>نماليده آن شخص فرياد برآرد که بنيان شريعت برهم</p><p>خورد و آداب ممالک کفريّه متداول گشت . ابداً سوء</p><p>اعمال خود را نظر ننمايد لکن سبب لطافت و پاکی را</p><p>جهل و فسق شمارد . ای اهل ايران چشم را بگشائيد</p><p>و گوشرا باز کنيد و از تقليد نفوس متوهّمه که سبب</p><p>اعظم ضلالت و گمراهی و سفالت و نادانی انسان است</p><p/><p>ص ١٢٤</p><p>مقدّس گشته بحقيقت امور پی بريد و در اتّخاذ تشبّث</p><p>بوسائل حيات و سعادت و بزرگواری و عزّت خود</p><p>بين ملل و طوائف عالم بکوشيد . نسائم ربيع حقيقی</p><p>ميوزد چون اشجار بوستان بشکوفه و ازهار مزيّن</p><p>گرديد . و ابر بهاری در فيضان چون روضهء خلد سر سبز</p><p>و خرم شويد . ستارهء صبحگاهی درخشيد در مسلک مستقيم</p><p>در آئيد . بحر عزّت در موج بر شاطی اقبال و اقدام بشتابيد .</p><p>معين حيات طيّبه در جوش در باديهء تشنگی پژمرده</p><p>نياسائيد . همّت را بلند کنيد و مقاصد را ارجمند . کسالت</p><p>تا کی و غفلت تا چند ؟ از تن پروری جز نوميدی دارين</p><p>نيابيد و از تعصّب جاهلی و استماع اقوال بيفکران</p><p>و بيخردان جز نکبت و ذلّت نبينيد . توفيقات الهيّه مؤيّد</p><p>شما و تأييدات ربّانيّه موفّق . از چه بجان نخروشيد و بتن</p><p>نکوشيد ؟ و از جمله اموريکه محتاج اصلاحات تامّهء</p><p>کامله است طريق تعلّم علوم و ترتيب تحصيل معارف</p><p>و فنون است . چه که از عدم ترتيب بسيار پريشان</p><p/><p>ص ١٢٥</p><p>و متفرّق گشته و فنون موجزه که داعی بر تطويلش نه</p><p>بغايت مطوّل شده بقسميکه بايد متعلّمين مدّت مديده</p><p>اذهان و اعمار خود را صرف اموری نمايند که تصوّر</p><p>صرفست و بهيچوجه تحقّقی ندارد چه که تعمّق در اقوال</p><p>و افکاريست که اگر بديدهء بصيرت ملاحظه شود</p><p>واضح و مثبوت گردد که اين نکات بعد از وقوع</p><p>نيز نيست بلکه صرف اوهام و تتابع تصوّرات</p><p>بيفايده و توالی ملاحظات بيهوده است . و شبهه ای نيست</p><p>که اشتغال باينگونه اوهام و تدقيق و بحث زايد</p><p>در اينگونه اقوال سبب تضييع اوقات و اتلاف</p><p>اعمار است بلکه انسان را از تحصيل معارف و فنونيکه</p><p>از لوازم ما يحتاج اليه هيئت بشريّه است ممنوع و محروم</p><p>مينمايد . انسان بايد در هر فنّی قبل از تحصيل ملاحظه</p><p>نمايد که فوائد اين فنّ چه چيز است و چه ثمره</p><p>و نتايجی از او حاصل . اگر از علوم مفيده يعنی جمعيّت</p><p>بشريّه را فوائد کلّی از او حاصل البتّه بجان در تحصيلش</p><p/><p>ص ١٢٦</p><p>بکوشد و الّا اگر عبارت از مباحث بيفائدهء صرفه</p><p>و تصوّرات متتابعهء متواليه بوده و جز آنکه سبب نزاع</p><p>و جدال شود ثمره ای از او حاصل نه بچه جهت انسان حيات</p><p>خود را در منازعات و مجادلات بيفايدهء آن صرف نمايد .</p><p>و چون اين مطلب بسيار محتاج بتفصيل و محاکمهء</p><p>مکمّله است تا اينکه ثابت و مبرهن گردد که بعضی علوم</p><p>که اليوم اهتمامی در آن نه منتهای محسّناترا داشته</p><p>و همچنين واضح و مدلّل شود که هيئت ملّت بهيچوجه</p><p>محتاج بتحصيل بعضی فنون زائده نبوده لهذا در جلد</p><p>ثانی اين کتاب ان شاء اللّه بتفصيل ذکر ميشود . و اميد</p><p>واريم که از مطالعهء اين جلد اوّل تأثيرات کلّيّه در افکار</p><p>و اطوار هيئت عموميّه حاصل گردد چه که نيّت خالصهء</p><p>لِلّهِ بر تأليف آن دلالت نمود . اگر چه در عالم نفوسی</p><p>که امتياز بين افکار صادقه و اقوال کاذبه دهند چون</p><p>کبريت احمرند و لکن اميدواری اين عبد بالطاف</p><p>بينهايت ربّ احديّت است . ( بر سر اصل مطلب رويم )</p><p/><p>ص ١٢٧</p><p>و امّا حزبيکه بر آنند در اجراء اصلاحات لازمه بايد صبر</p><p>و تأنّی نموده شيئاً فشيئاً مجری داشت . آيا مقصودشان</p><p>از اين بيانات چه ؟ اگر مرادشان از تأنّی که از مقتضيات</p><p>و لوازم حکمت حکومت است اين فکر بسيار مقبول</p><p>و بموقع چه که البتّه مهامّ امور باستعجال انجام نپذيرد</p><p>بلکه عجله سبب فتور ميگردد . مثل عالم سياسی مثل</p><p>عالم انسان است که اوّل نطفه پس تدرّج در مراتب</p><p>عَلقه و مُضغه و عظام و اکساء لحم و انشاء خلق آخر</p><p>تا برتبهء احسن الخالقين واصل گردد . همچنانکه اين</p><p>از لوازم خلقت و مبنی بر حکمت کلّيّه است بهمچنين عالم</p><p>سياسی دفعة واحده از حضيض فتور باوج کمال و سداد</p><p>نرسد بلکه نفوس کامله ليلاً و نهاراً بوسائل ما به التّرقّی</p><p>تشبّث نموده تا دولت و ملّت يوماً فيوماً بلکه آناً فاناً</p><p>ترقّی و نموّ در جميع مراتب نمايد . ( سه چيز ) چون در عالم</p><p>کون بعنايت الهيّه موجود شد اين عالم خاک بحيات</p><p>تازه و لطافت و زينت بياندازه فائز گردد . ( اوّل ) ارياح</p><p/><p>ص ١٢٨</p><p>لواقح بهاری ( و ثانی ) فيضان و کرم ابر نيسانی ( ثالث )</p><p>حرارت آفتاب نورانی . چون اين سه از فضل بی پايان</p><p>الهی احسان شد باذن اللّه اشجار و اغصان پژمرده</p><p>کم کم سر سبز و خرم گشته بانواع شکوفه و ازهار</p><p>و اثمار مزيّن گردند . و همچنين نيّات خالصه و معدلت</p><p>پادشاهی و دانش و مهارت کاملهء سياسی اوليای امور</p><p>و همّت و غيرت اهالی چون جمع شود روز بروز آثار</p><p>ترقّی و اصلاحات کامله و عزّت و سعادت دولت و ملّت</p><p>جلوه‌گر گردد . و لکن اگر مقصود از تأنّی اين باشد</p><p>که در هر عصری امری جزئی از لوازم اصلاحات</p><p>جاری گردد اين عين رخاوت و کسالت است و بر اين</p><p>منوال بهيچوجه ثمره ای حاصل نگردد جز تکرّر اقوال</p><p>بيفايده . اگر عجله مضرّ است رخاوت و بطائت صد</p><p>هزار درجه مضرّتش بيشتر است بلکه توسّط حال</p><p>ممدوح چنانچه فرموده‌اند ( عليکم بالحسنة بين السّيتين )</p><p>که حدّ افراط و تفريط باشد . ( لا تجعل يدکَ</p><p/><p>ص ١٢٩</p><p>مغلولةً الی عُنقک و لا تَبسُطها کلَّ البسط فابتغ بين ذلک</p><p>سبيلا ) . الزم امور و اقدم تشبّثات لازمه توسيع دائرهء</p><p>معارف است و از هيچ ملّتی نجاح و فلاح بدون ترقّی</p><p>اين امر اهمّ اقوم متصوّر نه چنانچه باعث اعظم تنزّل</p><p>و تزلزل ملل جهل و نادانی است و الآن اکثر اهالی</p><p>از امور عاديّه اطّلاع ندارند تا چه رسد بوقوف حقائق</p><p>امور کلّيّه و دقائق لوازم عصريّه . لهذا لازمست</p><p>که رسائل و کتب مفيده تصنيف شود و آنچه اليوم</p><p>ما يحتاج اليه ملّت و موقوف عليه سعادت و ترقّی</p><p>بشريّه است در آن ببراهين قاطعه بيان شود و آن رسائل</p><p>و کتب را طبع نموده در اطراف مملکت انتشار شود</p><p>تا اقلّا خواصّ افراد ملّت قدری چشم و گوششان</p><p>باز شده در آنچه سبب عزّت مقدّسهء ايشانست بکوشند .</p><p>نشر افکار عاليه قوّهء محرّکه در شريان امکان بلکه</p><p>جان جهان است . افکار چون بحر بی پايان و آثار</p><p>و اطوار وجود چون تعيّنات و حدود امواج . تا بحر</p><p/><p>ص ١٣٠</p><p>بحرکت و جوش نيايد امواج بر نخيزد و لآلی حکمت</p><p>بر شاطی وجود نيفشاند .</p><p>" ای برادر تو همه انديشهء ما بقی تو استخوان و ريشهء "</p><p>بايد افکار عموميّه را متوجّه آنچه اليوم لائق</p><p>و سزاوار است نمود و اين ممکن نه الّا ببيان کافی و اقامهء</p><p>دليل واضح مبرهن وافی چه که بيچارگان اهالی از عالم</p><p>وجود بيخبرند و شبهه ای نيست که سعادت خود را طالب</p><p>و آمل و لکن حجبات جهل حائل و حاجز گشته .</p><p>ملاحظه فرمائيد که قلّت معارف بچه مثابه باعث ذلّت</p><p>و حقارت ملّت ميشود . اليوم اعظم طوائف و ملل عالم</p><p>از جهة کثرت نفوس ملّت چين است که هشتصد</p><p>کرور و کسری نفوس اهالی است و از اين جهة بايد</p><p>که دولتش سر افرازترين دول و ملّتش مشهورترين</p><p>ملل عالم باشد و حال بالعکس بجهة عدم معارف تمدّن</p><p>ادبی و مادّی ضعيف و بی پا ترين ملل و دول ضعيفه است</p><p>چنانچه مدّت قليلهء قبل از اين عساکر قليلی از انگليس</p><p/><p>ص ١٣١</p><p>و فرانسه با او محاربه نموده بقسمی دولت چين شکست</p><p>خورد که پای تختش را که مسمّی به پکين است فتح</p><p>نمودند . حال اگر دولت و ملّت چين در درجات عاليهء</p><p>معارف عصريّه متصاعد و بفنون تمدّن متفنّن بودند</p><p>اگر کلّ دول عالم بر او هجوم مينمودند البتّه عاجز گشته</p><p>خائباً خاسراً مراجعت مينمودند . و از اين حکايت</p><p>عجبتر آنکه حکومت ژوپان در اصل تابع و در تحت</p><p>حمايت حکومت چين بود چند سال است که چشم</p><p>و گوش باز کرده تشبّث بوسائل ترقّی و تمدّنات عصريّه</p><p>و ترويج معارف و صنايع عموميّه نموده بقدر اقتدار</p><p>و استطاعت جهد و کوشش کرده تا آنکه افکار عموميّه</p><p>متوجّه اصلاحات گشته علی العجاله حکومتش بمقامی</p><p>رسيده که با وجود آنکه نفوس آن مملکت تقريباً سدس</p><p>بلکه عشر اهالی حکومت چين است در اين ايّام</p><p>با دولت چين مقابلی نمود بالاخره حکومت چين</p><p>مجبور بمصالحه گشت . دقّت نمائيد که چگونه معارف</p><p/><p>ص ١٣٢</p><p>و تمدّن سبب عزّت و سعادت و حرّيّت و آزادی</p><p>حکومت و ملّت ميشود . و همچنين لازم است که در جميع</p><p>بلاد ايران حتّی قری و قصبات صغيره مکتبهای متعدّده</p><p>گشوده و اهالی از هر جهة تشويق و تحريص بر تعليم</p><p>قرائت و کتابت اطفال شوند حتّی عند اللّزوم اجبار</p><p>گردند . تا عروق و اعصاب ملّت بحرکت نيايد کلّ</p><p>تشبّثات بيفائده است چه که ملّت بمثابهء جسم و غيرت</p><p>و همّت مانند جانند جسم بيجان حرکت نکند . حال اين</p><p>قوّهء عظمی در طينت اهالی ايران در منتهی درجه</p><p>موجود محرّکش توسيع دائرهء معارفست .</p><p>و امّا حزبيکه برآنند اين اصول تمدّنيّه و اساس ترقّی مراتب</p><p>عاليهء سعادت بشريّه در عوالم ملکيّه و قوانين اصلاحات</p><p>کامله و اتّساع دوائر مدنيّت تامّه را اقتباس از ملل سائره</p><p>لازم و موافق نه بلکه لائق و سزاوار چنانست که حکومت</p><p>و ملّت ايران تفکّر و تعمّق نموده خود ايجاد امور ما به</p><p>التّرقّی نمايند . البتّه اگر عقول مستقيمه و مهارت کلّيّهء</p><p/><p>ص ١٣٣</p><p>فرائد ملّت و همّت و غيرت اشخاص شاخصه در دربار</p><p>دولت و جهد بليغ اصحاب درايت و کفايت که مطّلع</p><p>بر قوانين اعظم عالم سياسی هستند جمع شوند و بکمال</p><p>جهد و اقدام در جزئيّات و کلّيّات امور تدبّر و تفکّر</p><p>نموده بتدابير صائبه ممکن است که بعضی امور اصلاحات</p><p>کلّيّه يابد و لکن در اکثر امور مجبور بر اقتباسند .</p><p>چه که قرونهای عديده کرورها از نفوس عمر خود را</p><p>صرف نموده و تجربه کرده تا آنکه آن امور اصلاحيّه</p><p>بحيّز وجود آمده . حال اگر چشم از آن پوشيده شود</p><p>تا آنکه در خود مملکت بنحو ديگر اسباب فراهم آيد</p><p>که ترقّی مأمول حاصل گردد اوّلاً آنکه اعصار کثيره</p><p>بگذرد و مطلوب ميسّر نشود . مثلاً ملاحظه نمائيد</p><p>که در ممالک سائره مدّتی مديده کوشيدند تا آنکه</p><p>قوّهء بخار را کشف و معلوم و بواسطهء آن چه بسيار امور</p><p>و اشغال مشکله را که ما فوق طاقت انسان بود سهل</p><p>و آسان نمودند . حال استعمال اين قوّه را ترک نموده و سعی</p><p/><p>ص ١٣٤</p><p>و کوشش شود تا آنکه قوّه ای مشابه اين قوّه کشف</p><p>و ايجاد شود قرون کثيره لازم است . پس بهتر آنست</p><p>که در استعمال اين قوّه قصوری نشود و لکن دائماً</p><p>متفکّر در آن باشند که بلکه قوّه ای اعظم از آن بدست</p><p>آيد . و همچنين قياس نمائيد سائر فنون و معارف و صنايع</p><p>و قضيّات مثبوت الفوائد عالم سياسی را که در قرونهای</p><p>عديده مکرّراً تجربه شده و بجهة عزّت و عظمت دولت</p><p>و آسايش و ترقّی ملّت منافع و فوائد و محسّنات کلّيّه‌اش</p><p>ثابت و مبرهن گشته . حال آنرا بدون سبب و داعی ترک</p><p>نموده بنوع ديگر در صدد اصلاحات کوشيده شود</p><p>تا آن اصلاحات از حيّز قوّه بوجود آيد و فوائد و منافعش</p><p>ثابت و مبرهن گردد سالها بگذرد و عمرها بسر آيد</p><p>)و ما هنوز اندر خم يک کوچه‌ايم ) . شرف و مزيّت</p><p>اخلاف بر اسلاف در اينست که اموريکه در زمان سابق</p><p>بمحک تجربه رسيده و فوائد عظيمه‌اش ثابت گشته</p><p>اخلاف آنرا از اسلاف اقتباس نمايند و تأسّی بايشان کنند</p><p/><p>ص ١٣٥</p><p>و از آن گذشته قضايای ديگر خود را کشف کرده</p><p>آنرا نيز ضميمهء آن امور مفيده نمايند . پس معلوم شد</p><p>که معلومات و مجرّبات اسلاف معلوم و موجود نزد</p><p>اخلاف است و لکن کشفيّات خاصّهء اخلاف مجهول</p><p>اسلاف است و لکن بشرط آنکه اخلاف از اهل</p><p>کمالات باشند و الّا چه بسيار اخلاف که قطره ای از بحر</p><p>بی پايان معارف اسلاف نصيب نبردند . قدری ملاحظه</p><p>نمائيد که فرض کنيم نفوسی بقدرت الهيّه در زمين</p><p>خلق شدند آن نفوس بجهة عزّت و سعادت و آسايش</p><p>و راحت خود البتّه محتاج بامور کثيره هستند . حال آن</p><p>امور را اگر از سائر مخلوقات موجوده اقتباس</p><p>نمايند اهون است يا خود در هر قرنی بدون اقتباس ايجاد</p><p>امری از امور لازمهء تعيّش بشر نمايند ؟ و اگر گفته شود</p><p>که قوانين و اصول و اساس ترقّی در درجات عاليهء</p><p>مدنيّت کامله که در ممالک سائره جاريست آن موافق</p><p>حال و مقتضيات مألوفهء اهالی ايران نيست از اينجهة</p><p/><p>ص ١٣٦</p><p>لازم است که در خود ايران مدبّران مملکت جهد بليغ</p><p>نموده ايجاد اصلاحاتی نمايند که موافق حال اين</p><p>بلاد باشد . اوّل بيان کنند که مضرّت از چه جهة است ؟</p><p>آيا عمار ممالک و تعمير مسالک و توسّل بوسائل تقويت</p><p>ضعفاء و احياء فقرا و ترتيب اسباب ترقّی جمهور و تکثير</p><p>مواد ثروت عموم و توسيع دائرهء معارف و تنظيم حکومت</p><p>و آزادی حقوق و امنيّت جان و مال و عِرض و ناموس</p><p>مغاير حال اهل ايرانست ؟ و آنچه غير از امثال اين</p><p>امور است مضرّتش در هر مملکت واضح</p><p>و هويدا است اختصاص بمکانی دون مکان ندارد .</p><p>باری جميع اين اوهامات از عدم عقل و دانش و قلّت تفکّر</p><p>و ملاحظه صدور يابد بلکه اکثر معارضين و مسامحين</p><p>فی الحقيقه اغراض شخصيّهء خود را در نقاب اقوال</p><p>بيفايده ستر نموده در ظاهر ببعضی کلمات که هيچ تعلّق</p><p>بآنچه مضمر قلوب است ندارد عقول بيچارگان اهالی را</p><p>مشوّش مينمايند . ای اهل ايران قلب که وديعهء</p><p/><p>ص ١٣٧</p><p>ربّانيّه است او را از آلايش خود پرستی پاک و مقدّس</p><p>نموده باکليل نوايای خالصه مزيّن نمائيد تا عزّت</p><p>مقدّسه و عظمت سرمديّهء اين ملّت باهره چون صبح</p><p>صادق از مشرق اقبال طالع و لائح گردد . اين چند روز</p><p>ايّام حيات دنيويّه که چون ظلّ زائل است عنقريب</p><p>بسر آيد جهد نمائيد تا مشمول الطاف و عنايت ربّ</p><p>احديّت گرديد و اثر خيری و ذکر خوشی از خود</p><p>در قلوب و السن اخلاف بگذاريد ( و اجعل لی لسان</p><p>صدق فی الآخرين ) . ای خوشا حال نفسی که خير</p><p>ذاتی خود را فراموش نموده چون خاصّان درگاه حقّ گوی</p><p>همّت را در ميدان منفعت جمهور افکنده تا بعنايت الهيّه</p><p>و تأييدات صمدانيّه مؤيّد بر آن گردد که اين ملّت عظيمه را</p><p>باوج عزّت قديمه رساند و اين اقليم پژمرده را</p><p>بحيات طيّبه تازه و زنده نمايد و چون بهار روحانی</p><p>اشجار نفوس انسانيرا بحليهء اوراق و ازهار و اثمار</p><p>سعادت مقدّسه سر سبز و خرم نمايد ( تمّ )</p><p/><p>ص ١٣٨</p><p>چون در اصل اين رسالهء مبارکه چنانکه در صفحهء ١٠٨</p><p>واقع است اين عبارت وارد که ( صلاح الدّين ملک</p><p>منصور ايّوبی در سنهء ٦٩٣ هجری بکلّی ملوک و عساکر</p><p>اوروپرا از ممالک و سواحل برّيّة الشّام و مصر اخراج</p><p>نمود ) و متبادر از صلاح الدّين ايّوبی صلاح الدّين کبير</p><p>شهير است که در سنهء ٥٨٩ وفات نمود و غالباً اين مسئله</p><p>بر غير متعمّقين در تاريخ مشتبه ميشد چه که فتح</p><p>آخرين عکّا و اخراج صليبيّين از برّ شام بدست ملک</p><p>اشرف صلاح الدين بن الملک المنصور قلاون صالحی</p><p>وقوع يافت نه صلاح الدّين کبير که پسر ايّوب است</p><p>و لذا اين اقلّ عباد ( فرج اللّه زکيّ الکردی )</p><p>توضيحاً از مصدر رسالهء فخيمه</p><p>استيضاح نمود و اين رقيمهء</p><p>کريمه در جواب صدور</p><p>يافت و هی هذه</p><p/><p>ص ١٣٩</p><p>) هو اللّه )</p><p>) أيّها الفرج القريب )</p><p>نامهء شما رسيد و ملاحظه گرديد لکن از عدم فرصت</p><p>مختصر جواب مرقوم ميشود . ( صلاح الدّين ) اوّل</p><p>ايّوبی يعنی پسر ايّوب برادر زادهء شير کوه لقبش الملک</p><p>النّاصر است . اين شخص با قوم مهاجم اهل صليب</p><p>محاربه کرد و غلبه نمود و قدس و کرک و نابلوس</p><p>و عسقلان و يافا و طرابلوس و عکّا و صور و صيدا خلاصه</p><p>جميع شهرها که در دست صليبيّون بود فتح و استرجاع</p><p>نمود و اسراء را در قلعهء صور گذاشت و بمصر شتافت .</p><p>بعد بغتة کشتيهای صليبيّين مملوء از عساکر در مقابل</p><p>صور پيدا شدند . آنان از خارج و اسراء از داخل</p><p>کوشيدند و صليبيّون بر صور استيلا يافتند و از صور</p><p>برخاستند بسوی عکّا شتافتند و عکّا را محاصره نمودند .</p><p>ملک ناصر ( صلاح الدّين ) بکمال سرعت از مصر</p><p>بسوريّه شتافت ملاحظه کرد که عکّا محصور است . پس</p><p/><p>ص ١٤٠</p><p>)صلاح الدّين ) صليبيّين را از طرف برّ محاصره نمود</p><p>و عکّا در تحت دو محاصره افتاد زيرا صليبيّون عکّا را</p><p>محاصره نموده بودند و داخل عکّا مرابطين اسلام بودند .</p><p>بعد صليبيّون بر عکّا استيلا يافتند و مرابطين را بکشتند .</p><p>و زمان زمستان آمد و ( صلاح الدّين ) رنجور شد </p><p>پس ارکان دولت مصلحت در آن ديدند که بشام</p><p>مراجعت نمايد و کسب صحّت و عافيت کند و در بهار</p><p>با جيشی جرّار بر صليبيّين بتازد و دوباره فتح عکّا نمايد .</p><p>ولی ( صلاح الدّين ) ملک ناصر ايّوبی در شام فوت شد</p><p>و قلعه عکّا در دست صليبيّون ماند . بعد از صد سال</p><p>)صلاح الدّين ) ملک منصور که منسوب ايّوب است</p><p>فتح عکّا کرد و تمام صليبيّون را از برّيّة الشّام براند .</p><p>آن ( صلاح الدّين ) اوّل لقبش ملک ناصر است</p><p>و ( صلاح الدّين ) ثانی لقبش ملک منصور اوّل پسر</p><p>ايّوب است ثانی از متعلّقين ايّوب . و عليک البهاء الابهی</p><p>) ع‌ع )</p><p/><p>ص ١٤١</p><p>و چون بر مضمون اين رقيمهء کريمه اطّلاع حاصل شود</p><p>معلوم گردد که طايفهء قلاونيّه که الملک المنصور صلاح</p><p>الدّين صالحی از ايشان است بلقب ايّوبی ملقّب بودند چه</p><p>که از امرای سلسله ايّوبيّه‌اند و سلاطين ايّوبيّه سه</p><p>طبقه‌اند اکراد ايّوبيّه که صلاح الدّين کبير رحمة اللّه</p><p>عليه مؤسّس دولت ايشان بود و اتراک ايّوبيّه</p><p>که از امرای سلسلهء سابقه‌اند و چراکسهء</p><p>ايّوبيّه که از مماليک ايشان بودند</p><p>و اللّه تعالی عالم الحقائق</p><p/><p>اين رساله بهمّت جناب آقا شيخ فرج اللّه مريوانی</p><p>باطّلاع اين عبد فانی و کمال جهد و خلوص</p><p>نيّت ( در مطبعهء کردستان علميّه )</p><p>در سنهء ١٣٢٩ هجريّه</p><p>مطبوع گرديد</p><p>) ع‌ع )</p><p/></body>
</html>