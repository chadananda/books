<!DOCTYPE html><html lang="en" dir="ltr">
<head>
    <meta charset="utf-8"/>
    <title>Title</title>

    <meta name="title" content="رساله مدنيه"/>
    <meta name="acronym" content=""/>
    <meta name="description" content=""/>
    <meta name="subject" content=""/>
    <meta name="language" content=""/>
    <meta name="created" content="2014-06-09T08:07:00"/>
    <meta name="modified" content=""/>
    <meta name="author" content="حضرت عبدالبهاء"/>
    <meta name="publisher" content="FFA"/>
    <meta name="publisher-url" content="firm-foundation.org"/>
    <meta name="original-language" content=""/>
    <meta name="translator" content=""/>

    <link rel="stylesheet" type="text/css" href="../_assets/global/base.css"/>
    <!-- <link rel='stylesheet' type='text/css' href='assets/{acronym}.css'> -->
</head>

<body>
<p style="direction:rtl;">رسالهء مدنيّه
</p>
<p style="direction:rtl;">صادره از قلم مبارک حضرت عبدالبهآء 
</p>
<p style="direction:rtl;">چاپ چهارم
</p>
<p style="direction:rtl;">لجنه نشر آثار امری بلسان فارسی و عربی
</p>
<p style="direction:rtl;">لانگنهاين _ آلمان
</p>
<p style="direction:rtl;">١٤١ بديع _ ١٩٨٤ ميلادی
</p>
<p style="direction:rtl;">ص ٢
</p>
<p style="direction:rtl;">بسم اللّه الرّحمن الرّحيم
</p>
<p style="direction:rtl;">بدايع حمد و ثنا و جوامع شکر و سپاس درگاه احديّت
</p>
<p style="direction:rtl;">پروردگاريرا سزاست که از بين کافّهء حقائق کونيّه
</p>
<p style="direction:rtl;">حقيقت انسانيّه را بدانش و هوش که نيّرين اعظمين عالم
</p>
<p style="direction:rtl;">کون و امکانست مفتخر و ممتاز فرمود و از نتائج
</p>
<p style="direction:rtl;">و آثار آن موهبت عظمی در هر عصر و قرنی مرآت
</p>
<p style="direction:rtl;">کائناترا بصور بديعه و نقوش جديده مرتسم و منطبع نمود .
</p>
<p style="direction:rtl;">چه اگر بديدهء پاک در عالم وجود نگری مشهود گردد
</p>
<p style="direction:rtl;">ص ٣
</p>
<p style="direction:rtl;">که از فيوضات فکر و دانش هيکل عالم در هر دوری
</p>
<p style="direction:rtl;">بجلوه و طوری مزيّن و بلطائف بخشايش جديدی متباهی
</p>
<p style="direction:rtl;">و مفتخر است و اين آيت کبرای خداوند بی همتا
</p>
<p style="direction:rtl;">در آفرينش و شرف بر جملهء ممکنات سبقت و پيشی داشته
</p>
<p style="direction:rtl;">و حديث ( أوّل ما خلق اللّه العقل ) شاهد اين مطلب
</p>
<p style="direction:rtl;">و در صدر ايجاد در هيکل انسانی من حيث الظّهور
</p>
<p style="direction:rtl;">مشخّص گرديد . پاک و منزّه است خداوندی
</p>
<p style="direction:rtl;">که باشراقات انوار اين لطيفهء ربّانيّه عالم ظلمانيرا غبطهء عوالم
</p>
<p style="direction:rtl;">نورانی فرمود ( و أشرقت الارض بنور ربّها ) . متعالی
</p>
<p style="direction:rtl;">و مقدّس است پروردگاريکه فطرت انسانيّه را مطلع
</p>
<p style="direction:rtl;">اين فيض نامتناهی فرمود ( الرّحمن علّم القرآن خلق
</p>
<p style="direction:rtl;">الانسان علّمه البيان ) . حال ای هوشمندان بشکرانهء
</p>
<p style="direction:rtl;">اين فضل اعظم بايد دست نياز ببارگاه ربّ بی انباز
</p>
<p style="direction:rtl;">برافراخت و تضرّع و ابتهال نمود که موفّق بر آن گرديم
</p>
<p style="direction:rtl;">که در اينعهد و عصر سنوحات رحمانيّه از وجدان نفوس
</p>
<p style="direction:rtl;">انسانيّه طالع و لائح گردد تا اين نار موقدهء ربّانيّه که مودوع
</p>
<p style="direction:rtl;">ص ٤
</p>
<p style="direction:rtl;">در افئدهء بشريّه است مخمود نماند . بديدهء بصيرت ملاحظه
</p>
<p style="direction:rtl;">نمائيد که اين آثار و افکار و معارف و فنون و حکم و علوم
</p>
<p style="direction:rtl;">و صنائع و بدائع مختلفهء متنوّعه کلّ از فيوضات عقل
</p>
<p style="direction:rtl;">و دانش است . هر طايفه و قبيلهء که در اين بحر بی پايان
</p>
<p style="direction:rtl;">بيشتر تعمّق نمودند از سائر قبائل و ملل پيشترند . عزّت
</p>
<p style="direction:rtl;">و سعادت هر ملّتی در آنست که از افق معارف چون
</p>
<p style="direction:rtl;">شمس مشرق گردند ( هل يستوی الّذين يعلمون
</p>
<p style="direction:rtl;">و الّذين لايعلمون ) و شرافت و مفخرت انسان در آنست
</p>
<p style="direction:rtl;">که بين ملأ امکان منشأ خيری گردد . در عالم وجود
</p>
<p style="direction:rtl;">آيا نعمتی اعظم از آن متصوّر است که انسان چون
</p>
<p style="direction:rtl;">در خود نگرد مشاهده کند که بتوفيقات الهيّه سبب
</p>
<p style="direction:rtl;">آسايش و راحت و سعادت و منفعت هيئت بشريّه است
</p>
<p style="direction:rtl;">لا واللّه بلکه لذّت و سعادتی اتمّ و اکبر از اين نه . تا بکی
</p>
<p style="direction:rtl;">بپر نفس و هوی پرواز نمائيم و تابکی در اسفل جهل
</p>
<p style="direction:rtl;">بنکبت کبری چون امم متوحّشه بسر بريم ؟ پروردگار چشم
</p>
<p style="direction:rtl;">عنايت فرموده که در آفاق بنگريم و آنچه وسيلهء تمدّن
</p>
<p style="direction:rtl;">ص ٥
</p>
<p style="direction:rtl;">و انسانيّت است بآن تشبث نمائيم و گوش احسان شده
</p>
<p style="direction:rtl;">تا کلمات حکميّهء عقلا و دانايان را استماع نموده و پند گرفته
</p>
<p style="direction:rtl;">کمر همّت باجرای مقتضيات آن بربنديم حواس و قوای
</p>
<p style="direction:rtl;">باطنيّه عطا گشته که در امور خيريّهء جمعيّت بشريّت
</p>
<p style="direction:rtl;">صرف نمائيم و بعقل دوربين بين اجناس و انواع
</p>
<p style="direction:rtl;">موجودات ممتاز شده دائماً مستمرّاً در امور کلّيّه
</p>
<p style="direction:rtl;">و جزئيّه و مهمّه و عاديه مشغول گرديم تا جميع در حصن
</p>
<p style="direction:rtl;">حصين دانائی محفوظ و مصون باشيم و در کلّ احيان
</p>
<p style="direction:rtl;">بجهت سعادت بشريّه اساس جديدی تأسيس و صنع
</p>
<p style="direction:rtl;">بديعی ايجاد و ترويج نمائيم . چه قدر انسان شريف
</p>
<p style="direction:rtl;">و عزيز است اگر بآنچه بايد و شايد قيام نمايد و چه قدر
</p>
<p style="direction:rtl;">رذيل و ذليل است اگر از منفعت جمهور چشم پوشيده
</p>
<p style="direction:rtl;">در فکر منافع ذاتيّه و اغراض شخصيّهء خود عمر
</p>
<p style="direction:rtl;">گرانمايه را بگذراند . اعظم سعادت سعادت
</p>
<p style="direction:rtl;">انسانيّه و اوست مدرک حقائق آيات آفاقيّه و انفسيّه
</p>
<p style="direction:rtl;">اگر سمند همّت بيهمتا را در ميدان عدل و تمدّن جولان دهد
</p>
<p style="direction:rtl;">ص ٦
</p>
<p style="direction:rtl;">)سنريهم آياتنا فی الآفاق و فی أنفسهم ) و اکبر شقاوت
</p>
<p style="direction:rtl;">شقاوت بشريست اگر کاهل و مخمود و منجمد و منهمک
</p>
<p style="direction:rtl;">در شهوات نفسانيّه ماند در اينصورت در درکات اسفل
</p>
<p style="direction:rtl;">توحّش و نادانی از حيوانات مضرّه پست‌تر افتد
</p>
<p style="direction:rtl;">)أولئک کالانعام بل هم أضلّ )( انّ شرّ الدّوابّ عند
</p>
<p style="direction:rtl;">اللّه الصّمّ البکم الّذين لايعقلون ) . باری بايد دامن همّت
</p>
<p style="direction:rtl;">بکمر غيرت زد و از هر جهت باسباب آسايش و راحت
</p>
<p style="direction:rtl;">و سعادت و معارف و تمدّن و صنايع و عزّت و شرف
</p>
<p style="direction:rtl;">و علوّ منزلت جمعيّت بشريّه تشبّث نمود تا از زلال نيّت
</p>
<p style="direction:rtl;">خالصه و سلسال جهد و کوشش اراضی قابليّات انسانيّه
</p>
<p style="direction:rtl;">برياحين فضائل ذاتيّه و شقائق حقائق خصائل حميده
</p>
<p style="direction:rtl;">سرسبز و خرّم گشته رشک گلستان معارف اسلاف
</p>
<p style="direction:rtl;">گردد و اينقطعهء مبارکهء ايرانيّه مرکز سنوح کمالات
</p>
<p style="direction:rtl;">انسانيّه در جميع مراتب گشته آينهء جهان نمای جهان
</p>
<p style="direction:rtl;">مدنيّت شود . و جوهر ذکر و ثنا مطلع علم لدنّی
</p>
<p style="direction:rtl;">و مشرق وحی الهی و عترت طاهره‌اش را لايق
</p>
<p style="direction:rtl;">ص ٧
</p>
<p style="direction:rtl;">و سزاست که از اشعّهء ساطعهء حکمت بالغه و معارف
</p>
<p style="direction:rtl;">کلّيّه‌اش سکّان متوحّشهء اقليم يثرب و بطحا خارق العاده
</p>
<p style="direction:rtl;">در اندک زمانی از حضيض جهل و نادانی باعلی درجهء
</p>
<p style="direction:rtl;">علم و دانائی عروج و صعود نمودند بقسمی که در فجر
</p>
<p style="direction:rtl;">امکان چون نجوم سعادت و مدنيّت بدرخشيدند
</p>
<p style="direction:rtl;">و مرکز فنون و معارف و علوم و خصائص انسانيّه گشتند .
</p>
<p style="direction:rtl;">بر اولی الابصار معلوم و واضح بوده که چون در اين ايّام
</p>
<p style="direction:rtl;">رأی جهان آرای پادشاهی بر تمدّن و ترقّی و آسايش
</p>
<p style="direction:rtl;">و راحت اهالی ايران و معموريّت و آبادی بلدان قرار
</p>
<p style="direction:rtl;">يافته و بصرافت طبع يَدِ يمين رعيّت پروری و عدالت
</p>
<p style="direction:rtl;">گستريرا از آستين همّت کامله و غيرت تامّه برآورده
</p>
<p style="direction:rtl;">تا بانوار عدل آفاق ايرانرا محسود ممالک شرق و غرب
</p>
<p style="direction:rtl;">فرمايد و نشأهء اولای اعصار اوّليّهء ممتازهء ايران در عروق
</p>
<p style="direction:rtl;">و شريان اهالی و متوطّنين اين ديار سريان نمايد لهذا
</p>
<p style="direction:rtl;">اين عبد لازم دانسته که بشکرانهء اين همّت کلّيّه مختصری
</p>
<p style="direction:rtl;">در بعضی مواد لازمه لوجه اللّه مرقوم نمايد و از تصريح
</p>
<p style="direction:rtl;">ص ٨
</p>
<p style="direction:rtl;">اسم خويش احتراز نموده تا واضح و مبرهن گردد
</p>
<p style="direction:rtl;">که مقصدی جز خير کلّ نداشته و ندارم بلکه چون
</p>
<p style="direction:rtl;">دلالت بر خير را عين عمل خير دانسته لهذا بدين چند
</p>
<p style="direction:rtl;">کلمهء نصحيّه ابنای وطن خويش را چون ناصح امين
</p>
<p style="direction:rtl;">لوجه اللّه متذکّر مينمايم . و ربّ خبير شاهد و گواه است
</p>
<p style="direction:rtl;">که جز صرف خير مقصدی نداشته چه که اين آوارهء باديهء
</p>
<p style="direction:rtl;">محبة اللّه بعالمی افتاده که دست تحسين و تزييف و تصديق
</p>
<p style="direction:rtl;">و تکذيب کلّ کوتاه است ( انّما نُطعمکم لوجه اللّه
</p>
<p style="direction:rtl;">لا نريد منکم جزاء و لا شکوراً )
</p>
<p style="direction:rtl;">" دست پنهان و قلم بين خط گذار اسب در جولان و ناپيدا سوار "
</p>
<p style="direction:rtl;">ای اهل ايران قدری در رياض تواريخ اعصار سالفه سير نمائيد
</p>
<p style="direction:rtl;">و سر بجيب تفکّر فرو برده ببصر عبرت ملاحظه کنيد
</p>
<p style="direction:rtl;">که تماشای عظيمی است . در ازمنهء سابقه مملکت ايران
</p>
<p style="direction:rtl;">بمنزلهء قلب عالم و چون شمع افروخته بين انجمن آفاق
</p>
<p style="direction:rtl;">منوّر بود . عزّت و سعادتش چون صبح صادق از افق
</p>
<p style="direction:rtl;">کائنات طالع و نور جهان افروز معارفش در اقطار مشارق
</p>
<p style="direction:rtl;">ص ٩
</p>
<p style="direction:rtl;">و مغارب منتشر و ساطع . آوازهء جهان گيری تاجداران
</p>
<p style="direction:rtl;">ايران حتّی بسمع مجاورين دايرهء قطبيّه رسيده و صيت
</p>
<p style="direction:rtl;">سطوت ملک الملوکش ملوک يونان و رومان را خاضع
</p>
<p style="direction:rtl;">و خاشع نموده بود . حکمت حکومتش حکمای اعظم
</p>
<p style="direction:rtl;">عالم را متحيّر ساخته و قوانين سياسيّه‌اش دستور العمل
</p>
<p style="direction:rtl;">کلّ ملوک قطعات اربعهء عالم گشته (١) ملّت ايران مابين
</p>
<p style="direction:rtl;">ملل عالم بعنوان جهانگيری ممتاز و بصفت ممدوحهء
</p>
<p style="direction:rtl;">تمدّن و معارف سرافراز . در قطب عالم مرکز علوم
</p>
<p style="direction:rtl;">و فنون جليله بود و منبع صنايع و بدايع عظيمه و معدن
</p>
<p style="direction:rtl;">فضائل و خصائل حميدهء انسانيّه . دانش و هوش افراد اين
</p>
<p style="direction:rtl;">ملّت باهره حيرت بخش عقول جهانيان بود و فطانت
</p>
<p style="direction:rtl;">و ذکاوت عموم اين طايفهء جليله مغبوط عموم عالميان .
</p>
<p style="direction:rtl;">گذشته از آنچه در تواريخ فارسيّه مندرج و مندمجست
</p>
<p style="direction:rtl;">در اسفار توراة که اليوم نزد کلّ ملل اروپا من دون
</p>
<p style="direction:rtl;">-------------------------------------------------
</p>
<p style="direction:rtl;">(١) تعبير قطعات اربعه از اين جهت است که در سابق قطعهء
</p>
<p style="direction:rtl;">امريک مجهول بود .
</p>
<p style="direction:rtl;">ص ١٠
</p>
<p style="direction:rtl;">تحريف کتاب مقدّس مسلّم است مذکور که در زمان
</p>
<p style="direction:rtl;">کورش که در کتب فارسيّه بهمن بن اسفنديار موسوم
</p>
<p style="direction:rtl;">حکومت ايران از حدود داخليّهء هند و چين تا اقصی بلاد
</p>
<p style="direction:rtl;">يمن و حبشه که منقسم بسيصد و شصت اقليم بود حکمرانی
</p>
<p style="direction:rtl;">مينمود . و در تواريخ رومان مذکور که اين پادشاه غيور
</p>
<p style="direction:rtl;">با لشکر بی پايان بنيان حکومت رومان را که بجهان گيری
</p>
<p style="direction:rtl;">مشهور بود با خاک يکسان نموده زلزله در ارکان جميع
</p>
<p style="direction:rtl;">حکومت عالم انداخت و نظر بتاريخ ابی الفدا
</p>
<p style="direction:rtl;">که از تواريخ معتبرهء عربی است اقاليم سبعهء عالمرا
</p>
<p style="direction:rtl;">در قبضهء تصرّف آورد . و همچنين در آن تاريخ و غيره
</p>
<p style="direction:rtl;">مذکور که از ملوک پيشداديان فريدون که فی الحقيقه
</p>
<p style="direction:rtl;">بکمالات ذاتيّه و حکم و معارف کلّيّه و فتوحات متعدّدهء
</p>
<p style="direction:rtl;">متتابعه فريد ملوک سلف و خلف بود اقاليم سبعه را مابين
</p>
<p style="direction:rtl;">اولاد ثلاثهء خود تقسيم فرمود . خلاصه از مفاد تواريخ
</p>
<p style="direction:rtl;">ملل مشهوره مشهود و مثبوتست که نخستين حکومتی
</p>
<p style="direction:rtl;">که در عالم تأسيس شده و اعظم سلطنتی که بين ملل تشکيل
</p>
<p style="direction:rtl;">. 
</p>
<p style="direction:rtl;">ص ١١
</p>
<p style="direction:rtl;">گشته تخت حکمرانی و ديهيم جهانبانی ايرانست . حال
</p>
<p style="direction:rtl;">ای اهل ايران بايد قدری از سکر هوی بهوش آمده
</p>
<p style="direction:rtl;">و از غفلت و کاهلی بيدار گشته بنظر انصاف نظر کنيم .
</p>
<p style="direction:rtl;">آيا غيرت و حميّت انسان قائل بر آن ميشود که چنين خطّهء
</p>
<p style="direction:rtl;">مبارکه که منشأ تمدّن عالم و مبدء عزّت و سعادت بنی
</p>
<p style="direction:rtl;">آدم بوده و مغبوط آفاق و محسود کلّ ملل شرق و غرب
</p>
<p style="direction:rtl;">امکان حال محلّ تأسّف کلّ قبائل و شعوب گردد
</p>
<p style="direction:rtl;">و در تواريخ اعصار حاليّه ذکر عدم مدنيّتش تا ابد الآباد
</p>
<p style="direction:rtl;">در صفحهء روزگار باقی ؟ با وجود آنکه ملّتش اشرف ملل
</p>
<p style="direction:rtl;">بوده حال با اين احوال اسف اشتمال قناعت نمايد
</p>
<p style="direction:rtl;">و مع آنکه اقليمش مرغوب‌ترين کلّ اقاليم بوده حال
</p>
<p style="direction:rtl;">بنکبت عدم سعی و کوشش و نادانی بی‌معارف‌ترين
</p>
<p style="direction:rtl;">کشورهای عالم شمرده گردد . آيا اهل ايران در قرون
</p>
<p style="direction:rtl;">پيشين سر دفتر دانائی و عنوان منشور دانش و هوش
</p>
<p style="direction:rtl;">نبودند و از افق عرفان بفضل رحمن چون نيّر اعظم
</p>
<p style="direction:rtl;">طالع و مشرق نه ؟ حال چگونه بدين حال پر ملال
</p>
<p style="direction:rtl;">ص ١٢
</p>
<p style="direction:rtl;">اکتفا نموده در هوای نفسانی خود حرکت مينمائيم
</p>
<p style="direction:rtl;">و از آنچه سعادت کبری و مرضيّ درگاه احديّت حضرت
</p>
<p style="direction:rtl;">کبرياست چشم پوشيده کلّ باغراض شخصيّه و منافع
</p>
<p style="direction:rtl;">ذلّيّهء ذاتيّهء خود گرفتار شديم ؟ اين خطّهء طيّبه چون
</p>
<p style="direction:rtl;">سراج وهّاج بانوار عرفان و ضياء علوم و فنون و علوّ منزلت
</p>
<p style="direction:rtl;">و سموّ همّت و حکمت و شجاعت و مروّت نورانی بود
</p>
<p style="direction:rtl;">حال از کسالت و بطالت و خمودت و عدم ترتيب و نظم
</p>
<p style="direction:rtl;">و قلّت غيرت و همّت اهالی پرتو اقبالش مکدّر و ظلمانی
</p>
<p style="direction:rtl;">گشته ( بکت السّموات السّبع و الارضون السّبع علی
</p>
<p style="direction:rtl;">عزيز ذلّ ) . همچو گمان نرود که اهالی ايران در ذکاء خلقی
</p>
<p style="direction:rtl;">و فطانت و دهاء جبلّی و ادراک و شعور فطری و عقل
</p>
<p style="direction:rtl;">و نهی و دانش و استعداد طبيعی از مادون دون و پست‌ترند
</p>
<p style="direction:rtl;">استغفر اللّه بلکه در قوای فطريّه سبقت بر کلّ قبائل
</p>
<p style="direction:rtl;">و طوائف داشته و دارند و همچنين مملکت ايران
</p>
<p style="direction:rtl;">بحسب اعتدال و مواقع طبيعيّه و محاسن جغرافيا و قوّهء
</p>
<p style="direction:rtl;">انباتيّه منتهی درجهء تحسين را داشته ولکن تفکّر
</p>
<p style="direction:rtl;">ص ١٣
</p>
<p style="direction:rtl;">و تعمّق بايد و جهد و کوشش شايد و تربيت و تشويق
</p>
<p style="direction:rtl;">و تحريص لازم و همّت کامله و غيرت تامّه واجب . الآن
</p>
<p style="direction:rtl;">بين قطعات خمسهء عالم بحسب نظم و ترتيب و سياست
</p>
<p style="direction:rtl;">و تجارت و صناعت و فنون و علوم و معارف و حکمت
</p>
<p style="direction:rtl;">طبيعيّه قطعهء اوروپ و اکثر مواقع امريک شهرت
</p>
<p style="direction:rtl;">يافته و حال آنکه در ازمنهء قديمه متوحّشترين طوائف
</p>
<p style="direction:rtl;">عالم و جاهل و کاهلترين قبائل و امم بودند حتّی بلقب
</p>
<p style="direction:rtl;">برابره که بمعنی وحشی صرف باشد ملقّب بوده‌اند .
</p>
<p style="direction:rtl;">و از اين گذشته از قرن خامس ميلاد تا قرن خامس عشر
</p>
<p style="direction:rtl;">که بقرون متوسّطه تعبير گشته در ميان دول و ملل
</p>
<p style="direction:rtl;">اوروپ وقائع عظيمه و امور مغايرهء شديده و حرکات
</p>
<p style="direction:rtl;">موحشه و حوادث مدهشه بشأنی وقوع يافته که اهل
</p>
<p style="direction:rtl;">اوروپ آن قرون عشره را فی الحقيقه اعصار توحّش
</p>
<p style="direction:rtl;">ميشمرند . بناء علی ذلک فی الحقيقه اساس مدنيّت
</p>
<p style="direction:rtl;">و اصلاحات و ترقّی در اوروپ از قرن خامس عشر ميلاد
</p>
<p style="direction:rtl;">تأسيس شده و جميع تمدّن مشهود بتشويق و تحريص
</p>
<p style="direction:rtl;">ص ١٤
</p>
<p style="direction:rtl;">خردمندان و توسيع دائرهء معارف و بذل سعی و اظهار
</p>
<p style="direction:rtl;">غيرت و اقدام و همّت حاصل و ميسّر گشته . حال بفضل
</p>
<p style="direction:rtl;">الهی و همّت روحانيّهء مظهر نبوّت کلّيّه پادشاه معدلت
</p>
<p style="direction:rtl;">پناه ايران سرادق عدل را بر آفاق ممالک کشيده و صبح
</p>
<p style="direction:rtl;">نيّات خالصهء شهرياری از مشرق همم خيريّهء جهانبانی
</p>
<p style="direction:rtl;">دميده و اراده فرموده که در اين مملکت عظيم المنقبه
</p>
<p style="direction:rtl;">تأسيس اساس عدل و حقّانيّت و تشييد ارکان معارف
</p>
<p style="direction:rtl;">و مدنيّت فرمايد و جميع وسائل مابه التّرقّی را از حيّز قوّه
</p>
<p style="direction:rtl;">بمقام فعل آرد تا عصر تاجداری رشک اعصار سالفه گردد .
</p>
<p style="direction:rtl;">و تا بحال چون ملاحظه نميشد که سروری که زمام کلّ
</p>
<p style="direction:rtl;">امور در کف کفايت اوست و اصلاح حال جمهور منوط
</p>
<p style="direction:rtl;">بهمّت بلند او چنانکه بايد و شايد چون پدر مهربان
</p>
<p style="direction:rtl;">در تربيت و مدنيّت و راحت و آسايش افراد اهل مملکت
</p>
<p style="direction:rtl;">سعی بليغ را مجری فرمايد و بر وجه مطلوب آثار رعيّت
</p>
<p style="direction:rtl;">پروری واضح و مبرهن گردد لهذا بنده و امثال
</p>
<p style="direction:rtl;">اين بنده ساکت بودند . ولکن حال چون مشهود
</p>
<p style="direction:rtl;">ص ١٥
</p>
<p style="direction:rtl;">ابصار اولی البصائر گشته که ذات خسروانه بصرافت
</p>
<p style="direction:rtl;">طبع اراده فرموده که تشکيل حکومت عادلانه و تأسيس
</p>
<p style="direction:rtl;">بنيان ترقّی عموم تبعه فرمايد لذا نيّت صادقه دلالت
</p>
<p style="direction:rtl;">بر اين اذکار نمود . و عجب در اينست بجای آنکه کلّ
</p>
<p style="direction:rtl;">بشکرانهء اين نعمت که فی الحقيقه توفيقات ربّ العزّة است
</p>
<p style="direction:rtl;">قيام نمايند و بجناح ممنونيّت و مسرّت در هوای خوش
</p>
<p style="direction:rtl;">شادمانی پرواز کنند و بدرگاه احديّت دعا و نياز آرند
</p>
<p style="direction:rtl;">که يوماً فيوماً اين مقاصد خيريّهء شهرياری مزداد گردد
</p>
<p style="direction:rtl;">بالعکس بعضی نفوس که عقول و افکارشان بعلل اغراض
</p>
<p style="direction:rtl;">ذاتيّه مختلّ و روشنائی رأی و تصوّراتشان بغبار خودپرستی
</p>
<p style="direction:rtl;">و ظلمات منفعت شخصيّه محجوب و مکدّر همّتشان
</p>
<p style="direction:rtl;">مصروف شهوات نفسيّه و غيرتشان محوّل بر وسائل
</p>
<p style="direction:rtl;">رياسيّه عَلَم مغايرت برافراخته و آغاز شکايت نموده‌اند .
</p>
<p style="direction:rtl;">و حال آنکه تا بحال متشکّی بودند که چرا پادشاه بنفس
</p>
<p style="direction:rtl;">نفيس خود در فکر خير عموم و بتحرّی راحت و آسايش
</p>
<p style="direction:rtl;">جمهور نپردازد حال که باين همّت کبری قيام فرموده
</p>
<p style="direction:rtl;">ص ١٦
</p>
<p style="direction:rtl;">اعتراض ديگر کنند . بعضی گويند که اين افکار
</p>
<p style="direction:rtl;">جديدهء ممالک بعيده است و منافی مقتضيات حاليّه
</p>
<p style="direction:rtl;">و اطوار قديمهء ايران . و برخی بيچارگان ناس را
</p>
<p style="direction:rtl;">که از اساس متين دين و ارکان شرع مبين بيخبرند و قوّهء
</p>
<p style="direction:rtl;">امتيازيّه ندارند جمع نموده گويند که اين قوانين بلاد
</p>
<p style="direction:rtl;">کفريّه است و مغاير اصول مرعيّهء شرعيّه ( و من تشبّه
</p>
<p style="direction:rtl;">بقوم فهو منهم ) . قومی برآنند که بايد اينگونه امور
</p>
<p style="direction:rtl;">اصلاحيّه را بتأنّی شيئاً فشيئاً اجرا نمود تعجيل جايز نه .
</p>
<p style="direction:rtl;">و حزبی برآنند که بايد تشبّث بوسائلی نمود که اهل ايران
</p>
<p style="direction:rtl;">خود ايجاد اصلاحات لازمهء سياسيّه و معارف عموميّه
</p>
<p style="direction:rtl;">و مدنيّت تامّهء کامله نمايند لزوم اقتباس از سائر طوائف نه .
</p>
<p style="direction:rtl;">باری هر گروهی بهوائی پرواز مينمايند . ای اهل ايران
</p>
<p style="direction:rtl;">سرگردانی تا بکی و حيرانی تا چند و اختلاف آراء
</p>
<p style="direction:rtl;">و مضاددت بيفايده و بی‌فکری و بيخبری تا چه زمان باقی ؟
</p>
<p style="direction:rtl;">اغيار بيدار و ما بخواب غفلت گرفتار جميع ملل در اصلاح
</p>
<p style="direction:rtl;">احوال عموميّهء خود ميکوشند و ما هر يک در دام هوی
</p>
<p style="direction:rtl;">ص ١٧
</p>
<p style="direction:rtl;">و هوس خود مبتلا ،" دمبدم ما بستهء دام نويم ". و خداوند
</p>
<p style="direction:rtl;">عالميان شاهد و گواه اين عبد است که در بسط اين مضامين
</p>
<p style="direction:rtl;">مقصد مداهنه و جلب قلوب و چشم بمکافات خيريّه
</p>
<p style="direction:rtl;">از جهتی نداشته و ندارم بلکه ابتغاءً لمرضات اللّه
</p>
<p style="direction:rtl;">ميگويم نظر از عالم و عالميان بسته بصون حمايت حضرت
</p>
<p style="direction:rtl;">احديّت التجا نموده‌ام ( لا أسئلکم عليه اجراً انّ أجری
</p>
<p style="direction:rtl;">الّا علی اللّه ) . باری اشخاصی که گويند اين افکار جديده
</p>
<p style="direction:rtl;">موافق حال طوائف سائره است و بمقتضيات حاليّه
</p>
<p style="direction:rtl;">و روش احوال ايرانيّه مناسبتی ندارد فی الجمله ملاحظه
</p>
<p style="direction:rtl;">نمی نمايند که ممالک سائره نيز در قرون سابقه بر اين منوال
</p>
<p style="direction:rtl;">بوده چگونه اين ترتيب و تنظيم و تشبّثات مدنيّه سبب
</p>
<p style="direction:rtl;">ترقّی آن ممالک و اقاليم گشته . آيا اهل اوروپ از اين
</p>
<p style="direction:rtl;">تشبّثات ضرّی مشاهده نموده‌اند و يا خود بالعکس
</p>
<p style="direction:rtl;">بکمال علوّ منزلت جسمانيّه نائل گشتند ؟ و يا آنکه چند
</p>
<p style="direction:rtl;">قرن است که هيئت عموميّه ايران بر روش معلوم حرکت
</p>
<p style="direction:rtl;">نموده و بر اصول معتاده مشی کرده چه فوائد و ترقّی
</p>
<p style="direction:rtl;">ص ١٨
</p>
<p style="direction:rtl;">مشهود و حاصل شد ؟ و اگر اين امور تا بحال بمحک
</p>
<p style="direction:rtl;">تجربه نرسيده بود محتمل که محلّ توهّم بعضی نفوس کاهله
</p>
<p style="direction:rtl;">گردد يعنی اشخاصيکه شعلهء نورانی عقل هيولائی
</p>
<p style="direction:rtl;">در زجاجهء فطرتشان مخمود است . حال نه چنانست بلکه
</p>
<p style="direction:rtl;">جزئيّات اين کيفيّات تمدّنيّه در ممالک سائره مراراً
</p>
<p style="direction:rtl;">و کراراً تجربه گشته و فوائدش درجهء وضوح يافته
</p>
<p style="direction:rtl;">که هر اعمای غبيّ ادراک نموده . حال چشم اعتساف را
</p>
<p style="direction:rtl;">بسته بنظر عدل و انصاف بايد ملاحظه نمود که کدام
</p>
<p style="direction:rtl;">يک از اين اساس محکم متين و بنيان حصين رزين مباين
</p>
<p style="direction:rtl;">مقتضيات حسنهء حاليّه و منافی لوازم خيريّهء سياسيّهء
</p>
<p style="direction:rtl;">ايران و مخالف صوالح مستحسنه و منافع عموميّهء جمهور است ؟
</p>
<p style="direction:rtl;">آيا توسيع دائرهء معارف و تشييد ارکان فنون و علوم
</p>
<p style="direction:rtl;">نافعه و ترويج صنايع کامله از امور مضرّه است زيرا
</p>
<p style="direction:rtl;">که افراد هيئت اجتماعيّه را از حيّز اسفل جهل باعلی
</p>
<p style="direction:rtl;">افق دانش و فضل متصاعد ميفرمايد ؟ و يا خود تأسيس
</p>
<p style="direction:rtl;">قوانين عادله موافق احکام الهيّه که کافل سعادت
</p>
<p style="direction:rtl;">ص ١٩
</p>
<p style="direction:rtl;">بشريّه است و حقوق هيئت عموميّه را در تحت صيانت
</p>
<p style="direction:rtl;">قويّه محفوظ داشته اين حرّيّت حقوق عموميّهء افراد
</p>
<p style="direction:rtl;">اهالی مباين و مغاير فلاح و نجاح است ؟ و يا خود بعقل
</p>
<p style="direction:rtl;">دوربين از قرائن احوال حاليّه و نتايج افکار عموميّهء
</p>
<p style="direction:rtl;">عالم وقوعات ازمنهء استقباليّه را که در حيّز قوّه است
</p>
<p style="direction:rtl;">بالفعل ادراک نموده در امنيّت حال استقبال بذل جهد
</p>
<p style="direction:rtl;">و سعی نمودن منافی اطوار حکيمانه است ؟ و يا خود
</p>
<p style="direction:rtl;">تشبّث بوسائل اتّحاد با امم مجاوره و عقد معاهدات
</p>
<p style="direction:rtl;">قويّه با دول عظيمه و محافظهء علاقات وداديّه با دول
</p>
<p style="direction:rtl;">متحاربه و توسيع دائرهء تجارت با امم شرق و غرب
</p>
<p style="direction:rtl;">و تکثير مدفوعات طبيعيّهء مملکت و تزييد ثروت امّت
</p>
<p style="direction:rtl;">مخالف عاقبت انديشی و رأی مستقيم و منحرف از نهج
</p>
<p style="direction:rtl;">قويمست ؟ و يا خود حکّام ولايات و نواحی مملکت را
</p>
<p style="direction:rtl;">از حرّيّت مطلقهء سياسيّهء ( يتصرّف کيف يشاء )
</p>
<p style="direction:rtl;">بازداشته بقانون حقّانيّت مقيّد و اجراآت قصاصيّه
</p>
<p style="direction:rtl;">چون قتل و حبس و امثالها منوط باستيذان از دربار
</p>
<p style="direction:rtl;">ص ٠ ٢
</p>
<p style="direction:rtl;">معدلت مدار و در مجالس عدليّهء مقرّ سرير سلطنت
</p>
<p style="direction:rtl;">بعد از تحقيق و تعيين درجات شقاوت و جنايت و قباحت
</p>
<p style="direction:rtl;">جانی و اجراء ما يستحقّ مشروط بصدور فرمان عالی
</p>
<p style="direction:rtl;">نمودن مخرّب اساس رعيّت پروری است ؟ و يا خود سدّ
</p>
<p style="direction:rtl;">ابواب رشوت و بِرطيل که اليوم بتعبير مليح پيشکش
</p>
<p style="direction:rtl;">و تعارف معبّر سبب تدمير بنيان معدلت است ؟ و يا خود
</p>
<p style="direction:rtl;">هيئت عسکريّه را که فی الحقيقه فدائيان دولت و ملّتند
</p>
<p style="direction:rtl;">و جانشان در کلّ احيان در معرض تلف از ذلّت
</p>
<p style="direction:rtl;">کبری و مسکنت عظمی نجات داده در ترتيب مآکل
</p>
<p style="direction:rtl;">و مشاربشان و تنظيم البسه و مساکنشان کوشيده
</p>
<p style="direction:rtl;">و در تعليم فنون حربيّه بصاحبان مناصب عسکريّه و در
</p>
<p style="direction:rtl;">تدارک اکمال مهمّات و آلات و ادوات ناريّه کمال سعی
</p>
<p style="direction:rtl;">و اهتمامرا مبذول داشتن از افکار سقيمه است ؟ و اگر
</p>
<p style="direction:rtl;">نفسی گويد که هنوز اصلاحات مذکوره چنانچه بايد
</p>
<p style="direction:rtl;">و شايد در حيّز وجود نيامده اگر انصاف دهد اين قصور
</p>
<p style="direction:rtl;">از نتائج عدم اتّحاد آراء عموميّه و قلّت همّت و غيرت
</p>
<p style="direction:rtl;">ص ٢١
</p>
<p style="direction:rtl;">متنفّذان و بزرگان مملکت صدور يافته . اين بسی مبرهن
</p>
<p style="direction:rtl;">و واضحست که تا جمهور اهالی تربيت نشوند و افکار
</p>
<p style="direction:rtl;">عموميّه در مرکز مستقيمی قرار نيابد و دامن عفّت
</p>
<p style="direction:rtl;">و عصمت افراد اولياء امور حتّی اهل مناصب جزئيّه
</p>
<p style="direction:rtl;">از شائبهء اطوار غير مرضيّه پاک و مطهّر نگردد امور
</p>
<p style="direction:rtl;">بر محور لائق دوران ننمايد و انتظام احوال و ضبط و ربط
</p>
<p style="direction:rtl;">اطوار تا بدرجهء نرسد که اگر نفسی ولو کمال جهد
</p>
<p style="direction:rtl;">مبذول نمايد خود را عاجز يابد از اينکه مقدار رأس
</p>
<p style="direction:rtl;">شعری از مسلک حقّانيّت تجاوز نمايد اصلاح مأمول
</p>
<p style="direction:rtl;">تامّ رخ ننمايد . و از اين گذشته هر امر خيری که وسيلهء
</p>
<p style="direction:rtl;">اعظم سعادت عالم باشد قابل سوء استعمال است و حسن
</p>
<p style="direction:rtl;">و سوء استعمال بسته بدرجات مختلفهء افکار و استعداد
</p>
<p style="direction:rtl;">و ديانت و حقّانيّت و علوّ همّت و سموّ غيرت متحيّزان
</p>
<p style="direction:rtl;">و متنفّذان اهالی است . و فی الحقيقه آنچه بر نفس حضرت
</p>
<p style="direction:rtl;">سلطان بود آنرا جاری و ساری فرمود حال انجام امور
</p>
<p style="direction:rtl;">و مصالح عباد در کف کفايت نفوس مجتمعه در مجالس
</p>
<p style="direction:rtl;">ص ٢٢
</p>
<p style="direction:rtl;">افتاد و اگر آن نفوس بطراز عصمت و عفّت مزيّن شوند
</p>
<p style="direction:rtl;">يعنی اذيال مقدّسه را باشيای نالايقه نيالايند البتّه تأييدات
</p>
<p style="direction:rtl;">الهيّه آن نفوس را مبدأ خيرات عالم گرداند و آنچه
</p>
<p style="direction:rtl;">مصلحت ناس است از لسان و قلم آن نفوس جاری فرمايد
</p>
<p style="direction:rtl;">و جميع بلدان مملکت عليّهء ايران از انوار عدليّهء آن
</p>
<p style="direction:rtl;">نفوس ثابتهء راسخه منوّر گردد بشأنيکه اشعّهء آن نور
</p>
<p style="direction:rtl;">جميع عالمرا احاطه نمايد ( ليس هذا علی اللّه بعزيز ) . و الّا
</p>
<p style="direction:rtl;">البتّه نتائج غير مقبوله مشهود شود چنانچه در بعضی مدن
</p>
<p style="direction:rtl;">از ممالک اجنبيّه برأی العين مشاهده شد که بعد از تشکيل
</p>
<p style="direction:rtl;">مجالس آن جمع سبب پريشانی جمهور و آن اصلاحات
</p>
<p style="direction:rtl;">خيريّه سبب احداثات مضرّه شد . تشکيل مجالس
</p>
<p style="direction:rtl;">و تأسيس محافل مشورت اساس متين و بنيان رزين
</p>
<p style="direction:rtl;">عالم سياست است ولکن از لوازم اين اساس امور
</p>
<p style="direction:rtl;">چنديست اوّل آنکه بايد اعضای منتخبه متديّن
</p>
<p style="direction:rtl;">و مظهر خشية اللّه و بلند همّت و عفيف النّفس باشند .
</p>
<p style="direction:rtl;">ثانياً آنکه مطّلع بر دقائق اوامر الهيّه و واقف بر اصول
</p>
<p style="direction:rtl;">ص ٢٣
</p>
<p style="direction:rtl;">مستحسنهء مقنّنهء مرعيّه و عالم بر قوانين ضبط و ربط
</p>
<p style="direction:rtl;">مهامّ داخليّه و روابط و علاقات خارجيّه و متفنّن در فنون
</p>
<p style="direction:rtl;">نافعهء مدنيّه و قانع بمداخل ملکی خود باشند . و همچو گمان
</p>
<p style="direction:rtl;">نرود که وجود چنين اعضائی مشکل و ممتنع است
</p>
<p style="direction:rtl;">بعنايات حق و خاصّان حق و همّت بلند اصحاب غيرت
</p>
<p style="direction:rtl;">هر مشکلی آسان است و هر صعب مستصعبی اهون
</p>
<p style="direction:rtl;">از لحظات اعين و انظار . و امّا اگر اعضای مجالس
</p>
<p style="direction:rtl;">بر عکس اين قضيّه دون و نادان و بيخبر از قوانين حکومت
</p>
<p style="direction:rtl;">و سياست ممالک و بلدان و پست همّت و بی غيرت
</p>
<p style="direction:rtl;">جاهل و کاهل و طالب منافع ذاتيّهء خود باشند ثمره
</p>
<p style="direction:rtl;">و فوائدی بر تأسيس مجالس مترتّب نشود . مگر آنکه
</p>
<p style="direction:rtl;">زمان سابق اگر مسکين فقيری بجهت احقاق و تحصيل
</p>
<p style="direction:rtl;">حقوق خود بشخص واحد هديه ای تقديم مينمود بعد بايد
</p>
<p style="direction:rtl;">کلّ اعضای مجلس را راضی کند و الّا احقاق حقوقش
</p>
<p style="direction:rtl;">متصوّر نگردد . و چون نظر دقيق نمائيد مشهود
</p>
<p style="direction:rtl;">و معلوم گردد که علّت عظمای جور و فتور و عدم عدل
</p>
<p style="direction:rtl;">ص ٢٤
</p>
<p style="direction:rtl;">و حقّانيّت و انتظام امور از قلّت تديّن حقيقی و عدم
</p>
<p style="direction:rtl;">معارف جمهور است . مثلاً اگر اهالی متديّن و در قرائت
</p>
<p style="direction:rtl;">و کتابت ماهر و متفنّن باشند اگر مشکلی رخ نمايد
</p>
<p style="direction:rtl;">اوّلاً بحکومت محلّيّه شکايت نمايند اگر امری مغاير
</p>
<p style="direction:rtl;">عدل و انصاف بينند و روش و حرکت حکومت را منافی
</p>
<p style="direction:rtl;">رضای باری و مغاير معدلت شهرياری مشاهده کنند
</p>
<p style="direction:rtl;">داوری خود را بمجالس عاليه رسانند و انحراف حکومت
</p>
<p style="direction:rtl;">محلّيّه را از مسلک مستقيم شرع مبين بيان کنند و بعد
</p>
<p style="direction:rtl;">مجالس عاليه صورت استنطاق را از محلّ معلوم بطلبند
</p>
<p style="direction:rtl;">البتّه آنشخص مشمول الطاف عدل و داد گردد . ولکن
</p>
<p style="direction:rtl;">حال اکثر اهالی از قلّت معارف زبان و بيانيکه تفهيم
</p>
<p style="direction:rtl;">مقاصد خويش نمايند ندارند و همچنين نفوسيکه
</p>
<p style="direction:rtl;">در اطراف و اکناف از وجوه و اکابر اهالی معدودند
</p>
<p style="direction:rtl;">چون بدايت تشکيلات و تأسيسات جديده است از عدم
</p>
<p style="direction:rtl;">ترقّی در درجات عاليهء معارف هنوز لذّت حقّانيّت پروری
</p>
<p style="direction:rtl;">و حلاوت معدلت گستريرا نچشيده و از معين عذب
</p>
<p style="direction:rtl;">ص ٢٥
</p>
<p style="direction:rtl;">فرات صدق طويّت و خلوص نيّت ننوشيده و کما
</p>
<p style="direction:rtl;">هو حقّه ادراک ننموده که اعظم شرف انسان و سعادت
</p>
<p style="direction:rtl;">کلّيّهء عالم امکان عزّت نفس و همّت بلند و مقاصد
</p>
<p style="direction:rtl;">ارجمند و عصمت فطريّه و عفّت خلقيّه است بلکه
</p>
<p style="direction:rtl;">بلند اختری و بزرگواريرا در جمع زخارف دنيويّه بايّ
</p>
<p style="direction:rtl;">نحو کان دانسته . حال قدری انصاف لازم است که
</p>
<p style="direction:rtl;">انسان فی الجمله تفکّر نمايد پروردگار عالميان او را بفضل
</p>
<p style="direction:rtl;">و موهبت کبری انسان خلق فرموده و بخلعت ( لقد
</p>
<p style="direction:rtl;">خلقنا الانسان فی أحسن تقويم ) سرافراز داشته
</p>
<p style="direction:rtl;">و بتجلّيات رحمانيّه از صبح احديّه مستشرق نموده و منبع
</p>
<p style="direction:rtl;">آيات الهيّه و مهبط اسرار ملکوتيّه گشته و در فجر
</p>
<p style="direction:rtl;">ابداع بانوار صفات کامله و فيوضات قدسيّه مستنير شده
</p>
<p style="direction:rtl;">حال چگونه اين رداء مطهّر را بکثافات اغراض نفسانيّه
</p>
<p style="direction:rtl;">بيالايد و اين عزّت جاويد را بذلّ شديد تبديل نمايد
</p>
<p style="direction:rtl;">)أ تزعم انّک جرم صغير و فيک انطوی العالم الاکبر ) .
</p>
<p style="direction:rtl;">و اگر مقصود اختصار و مراعات صدد مقصد اصلی
</p>
<p style="direction:rtl;">ص ٢٦
</p>
<p style="direction:rtl;">نبود مجملی از مسائل الهيّه در بيان حقيقت انسانيّه و علوّ
</p>
<p style="direction:rtl;">منزلت و سموّ منقبت بشريّه مرقوم ميشد ( اين زمان
</p>
<p style="direction:rtl;">بگذار تا وقت دگر ) . در قطب امکان شأن اعظم و مقام
</p>
<p style="direction:rtl;">اکبر ارفع افخم ظاهراً و باطناً اوّلاً و آخراً انبيای
</p>
<p style="direction:rtl;">الهی راست و حال آنکه اکثرشان بحسب ظاهر جز فقر
</p>
<p style="direction:rtl;">صرف نداشته و کذلک عزّت کلّيّه اوليای حقّ و مقرّبان
</p>
<p style="direction:rtl;">درگاه احديّت را مختصّ و حال آنکه ابداً در فکر غنای
</p>
<p style="direction:rtl;">ظاهر خود نبودند . و همچنين ملوک معدلت سلوکی
</p>
<p style="direction:rtl;">که صيت جهانبانی و عدالت آسمانيشان آفاق کائنات را
</p>
<p style="direction:rtl;">فرا گرفته و آوازهء حقوق پروری و بزرگواريشان
</p>
<p style="direction:rtl;">اقاليم سبعه را احاطه نموده در فکر توانگری و غنای
</p>
<p style="direction:rtl;">فاحش ذاتی خود نبوده بلکه غنای جمهور رعايا را عين
</p>
<p style="direction:rtl;">غنای خود شمرده ثروت و وسعت عموم افراد اهالی را
</p>
<p style="direction:rtl;">معموريّت خزائن سلطنت دانسته افتخارشان بذهب
</p>
<p style="direction:rtl;">و فضّه نبوده بلکه بروشنائی رأی و بلندی همّت جهان
</p>
<p style="direction:rtl;">آرای بوده . و همچنين وزرای مکرّم و وکلای مفخّمی
</p>
<p style="direction:rtl;">ص ٢٧
</p>
<p style="direction:rtl;">که رضای حقرا بر رضای خود مقدّم داشته و در فنون
</p>
<p style="direction:rtl;">سياسيّه عَلمِ مهارت کلّيّه را بر اتلال حکمت حکومتيّه
</p>
<p style="direction:rtl;">برافراشته در انجمن دانش چون مصباح معارف افروخته
</p>
<p style="direction:rtl;">و از اطوار و افکار و رفتارشان آثار دولت خواهی
</p>
<p style="direction:rtl;">واضح و نتائج معموريّت پروری لائح بوظيفهء زهيدهء
</p>
<p style="direction:rtl;">خود قناعت نموده روز و شب مشغول بتمشيت مهامّ
</p>
<p style="direction:rtl;">امور و احداث و ايجاد وسائل ترقّی جمهور بودند
</p>
<p style="direction:rtl;">و بفکر ثاقب و رأی صائب دولت متبوعهء خود را مطاع
</p>
<p style="direction:rtl;">دول عالم و مقرّ سرير سلطنت را مرکز رتق و فتق عظائم
</p>
<p style="direction:rtl;">امور ملل و امم فرموده بوصول اعلی مراقی مفخرت
</p>
<p style="direction:rtl;">ذاتيّه و اسمی معارج حيثيّت فطريّه متباهی گشتند .
</p>
<p style="direction:rtl;">و کذلک مشاهير علمای نحارير که بفضائل علميّه و خصائل
</p>
<p style="direction:rtl;">حميده موصوف و بعروة الوثقای تقی متشبّث و بذيل
</p>
<p style="direction:rtl;">هُدی متوسّل و متمسّک و مرآت تخيّلاتشان بصور
</p>
<p style="direction:rtl;">معانی کلّيّه مرتسم و زجاجهء تصوّراتشان از شمس معارف
</p>
<p style="direction:rtl;">عموميّه مقتبس و در ايّام و ليالی بتدقيق و تحقيق علوم
</p>
<p style="direction:rtl;">ص ٢٨
</p>
<p style="direction:rtl;">نافعه مشغول و بتربيت و تعليم انفس مستعدّهء متعلّمه
</p>
<p style="direction:rtl;">مألوف البتّه در مذاق عرفانشان گنج باد آورد خسروان
</p>
<p style="direction:rtl;">به قطره ای از زلال معارف و بيان برابری نکند و قناطير
</p>
<p style="direction:rtl;">مقنطرهء ذهب و فضّه با حلّ مسئله ای از مسائل غامضه
</p>
<p style="direction:rtl;">مقابلی ننمايد لذائذ امور خارجه را چون ملاعب صبيان
</p>
<p style="direction:rtl;">انگارند و کلفت زخارف زائده را لائق دونان و جاهلان
</p>
<p style="direction:rtl;">شمرند چون طيور شکور بحبوب چندی قناعت نموده
</p>
<p style="direction:rtl;">نغمات حکمت و معارفشان حيرت بخش مدارک و شعور
</p>
<p style="direction:rtl;">اجلّهء فضلای امم آفاق گردد . و همچنين سروران
</p>
<p style="direction:rtl;">خردمندان از اهالی و متحيّزان متنفّذان ولايات و نواحی
</p>
<p style="direction:rtl;">که ارکان حکومت‌اند علوّ منزلت و سموّ شأن
</p>
<p style="direction:rtl;">و سعادتشان در خيرخواهی عموم و تفقّد و تجسّس وسائل
</p>
<p style="direction:rtl;">عمار مملکت و ثروت و آسايش رعيّت است . مثلاً
</p>
<p style="direction:rtl;">ملاحظه نمائيد که اگر شخصی از اکابر ولايتی غيور
</p>
<p style="direction:rtl;">و هوشمند و پاک دل و دانشمند و بفطانت فطريّه موصوف
</p>
<p style="direction:rtl;">و بذکاء و درايت خلقيّه معروف و از ارکان هيئت
</p>
<p style="direction:rtl;">ص ٢٩
</p>
<p style="direction:rtl;">ولايت باشد حال عزّت کلّيّه و سعادت سرمديّه و شأن
</p>
<p style="direction:rtl;">و شرف دنيوی و اُخرويش در چه چيز است ؟ آيا در
</p>
<p style="direction:rtl;">ملازمت صداقت و راستی و غيرت و حميّت پروری
</p>
<p style="direction:rtl;">و ابتغاء مرضات الهی و استجلاب حسن انظار خسروی
</p>
<p style="direction:rtl;">و استرضاء خاطر جمهور اهالی است و يا خود بجهت آنکه
</p>
<p style="direction:rtl;">در شام عيش مهيّا و سفرهء مهنّائی حاضر سازد در روز
</p>
<p style="direction:rtl;">بتخريب وطن و بلاد و احراق قلوب عباد مشغول گردد
</p>
<p style="direction:rtl;">و خود را در درگاه حضرت کبريا مردود و از دربار
</p>
<p style="direction:rtl;">معدلت مدار مطرود و در نزد جمهور اهالی بدنام و ذليل
</p>
<p style="direction:rtl;">نمايد ؟ فواللّه عظام باليه در قبور از چنين نفس و امثال
</p>
<p style="direction:rtl;">او بهتر است چه فائده که از موائد سمائيّهء خصائل انسانيّه
</p>
<p style="direction:rtl;">نچشيده و از چشمهء صافی موهبت عوالم بشريّه
</p>
<p style="direction:rtl;">ننوشيده‌اند . و اين معلوم است که مقصد از تأسيس
</p>
<p style="direction:rtl;">اين مجالس عدل و حقّانيّت است مجال انکار نه ولکن
</p>
<p style="direction:rtl;">تا همّت ارکان و اعضای منتخبه چه بظهور رساند .
</p>
<p style="direction:rtl;">اگر بنيّت خالصه موفّق شوند البتّه نتائج مبارکه
</p>
<p style="direction:rtl;">ص ٠ ٣
</p>
<p style="direction:rtl;">و اصلاحات غير مترقّبه حاصل گردد و الّا البتّه مهمل
</p>
<p style="direction:rtl;">و معوّق ماند و امور بکلّی مختلّ شود .
</p>
<p style="direction:rtl;">" أری الف بانٍ لايقوم بهادم
</p>
<p style="direction:rtl;">فکيف ببانٍ خلفه الف هادم "
</p>
<p style="direction:rtl;">باری از تفاصيلی که بيان شد مقصود اين بود که اقلّاً معلوم
</p>
<p style="direction:rtl;">گردد که عزّت و سعادت و بزرگواری و منقبت و تلذّذ
</p>
<p style="direction:rtl;">و راحت انسان در ثروت ذاتيّهء خود نبوده بلکه در علوّ
</p>
<p style="direction:rtl;">فطرت و سموّ همّت و وسعت معلومات و حلّ مشکلاتست
</p>
<p style="direction:rtl;">فنعم ما قال :
</p>
<p style="direction:rtl;">" عليّ ثياب لو يُباع جميعها
</p>
<p style="direction:rtl;">بفلسٍ لکان الفلس منهنّ أکثرا "
</p>
<p style="direction:rtl;">" و فيهنّ نفس لو يُقاس بها
</p>
<p style="direction:rtl;">نفوس الوری کانت أجلّ و أکبرا "
</p>
<p style="direction:rtl;">و بنظر اين عبد چنان می‌آيد که اگر انتخاب اعضای موقّته در
</p>
<p style="direction:rtl;">مجالس ممالک محروسه منوط برضايت و انتخاب جمهور باشد
</p>
<p style="direction:rtl;">احسن است چه که اعضای منتخبه از اين جهت قدری
</p>
<p style="direction:rtl;">ص ٣١
</p>
<p style="direction:rtl;">در امور عدل و داد را مراعات مينمايند که مبادا صيت
</p>
<p style="direction:rtl;">و شهرتشان مذموم گردد و از درجهء حسن توجّه اهالی
</p>
<p style="direction:rtl;">ساقط شوند . و همچو ظنّ و گمان نرود که مقصود از اين کلمات
</p>
<p style="direction:rtl;">مذمّت غنا و مدح فقر و احتياج است بلکه غنا منتهای
</p>
<p style="direction:rtl;">ممدوحيّت را داشته اگر بسعی و کوشش نفس خود انسان
</p>
<p style="direction:rtl;">در تجارت و زراعت و صناعت بفضل الهی حاصل گردد
</p>
<p style="direction:rtl;">و در امور خيريّه صرف شود . و علی الخصوص اگر شخصی
</p>
<p style="direction:rtl;">عاقل و مدبّر تشبّث بوسائلی نمايد که جمهور اهالی بثروت
</p>
<p style="direction:rtl;">و غنای کلّی برساند همّتی اعظم از اين نه و عند اللّه
</p>
<p style="direction:rtl;">اکبر مثوبات بوده و هست چه که اين بلند همّت
</p>
<p style="direction:rtl;">سبب آسايش و راحت و سدّ احتياجات جمع غفيری
</p>
<p style="direction:rtl;">از عباد حقّ گردد . ثروت و غنا بسيار ممدوح
</p>
<p style="direction:rtl;">اگر هيئت جمعيّت ملّت غنی باشد ولکن اگر اشخاص
</p>
<p style="direction:rtl;">معدوده غنای فاحش داشته و سائرين محتاج و مفتقر
</p>
<p style="direction:rtl;">و از آن غنا اثر و ثمری حاصل نشود اين غنا از برای آن
</p>
<p style="direction:rtl;">غنی خسران مبين است ولی اگر در ترويج معارف
</p>
<p style="direction:rtl;">ص ٣٢
</p>
<p style="direction:rtl;">و تأسيس مکاتب ابتدائيّه و مدارس و صنايع و تربيت
</p>
<p style="direction:rtl;">ايتام و مساکين خلاصه در منافع عموميّه صرف نمايد
</p>
<p style="direction:rtl;">آن شخص عند الحقّ و الخلق بزرگوارترين سکّان زمين
</p>
<p style="direction:rtl;">و از اهل اعلی علّييّن محسوب . و امّا حزبيکه برآنند
</p>
<p style="direction:rtl;">اين اصلاحات جديده و تشکيلات سديده بالقوّه و بالفعل
</p>
<p style="direction:rtl;">مغاير رضای پروردگار و منافی اوامر شارع مختار
</p>
<p style="direction:rtl;">و مخالف اساس شرع متين و مباين سيرت حبيب ربّ
</p>
<p style="direction:rtl;">العالمين است قدری تدبّر نمايند که اين مخالفت از چه
</p>
<p style="direction:rtl;">جهت است ؟ آيا مغايرتش از جهت اقتباس از ملل سائره است
</p>
<p style="direction:rtl;">که باين واسطه وجه مشابهت حاصل ( و من تشبّه بقوم
</p>
<p style="direction:rtl;">فهو منهم ) وارد ؟ ( أوّلاً ) اين امور ظاهرهء جسمانيّه
</p>
<p style="direction:rtl;">اسباب تمدّنيّه و وسائل معارف و فنون حکمت طبيعيّه
</p>
<p style="direction:rtl;">و تشبّثات ترقّی اهل حرف و صنايع عموميّه و ضبط
</p>
<p style="direction:rtl;">و ربط مهامّ امور مملکت بوده دخلی باساس مسائل
</p>
<p style="direction:rtl;">کلّيّهء الهيّه و غوامض حقائق عقائد دينيّه ندارد .
</p>
<p style="direction:rtl;">و اگر گفته شود در اين امور نيز اقتباس جائز نه
</p>
<p style="direction:rtl;">ص ٣٣
</p>
<p style="direction:rtl;">اين قول دليل بر جهل و نادانی قائل است . آيا حديث مشهور
</p>
<p style="direction:rtl;">)اطلبوا العلم و لو بالصّين) را فراموش نموده‌اند ؟
</p>
<p style="direction:rtl;">و اين معلوم است که اهل صين در درگاه احديّت
</p>
<p style="direction:rtl;">از مردودترين ناس محسوب چه که عبدهء اصنام و غافل
</p>
<p style="direction:rtl;">از عبوديّت خبير علّام بوده‌اند و اهل اوروپ اقلّاً
</p>
<p style="direction:rtl;">از اهل کتاب و مقرّ و معترف بعزيز وهّابند و در آيهء
</p>
<p style="direction:rtl;">مبارکهء ( و لتجدنّ أقربهم مودّة للّذين آمنوا الّذين قالوا
</p>
<p style="direction:rtl;">انّا نصاری ) مصرّح پس طلب علم و معارف از ممالک
</p>
<p style="direction:rtl;">امّت انجيل جائز و موافق‌تر است . حال چگونه تعلّم
</p>
<p style="direction:rtl;">از عبدهء اوثان مقبول عند اللّه و تعلّم از اهل کتاب
</p>
<p style="direction:rtl;">مبغوض درگاه کبرياست ؟ و همچنين در غزوهء احزاب
</p>
<p style="direction:rtl;">ابوسفيان بنی کنانه و بنی قحطان و بنی قريظهء يهود را
</p>
<p style="direction:rtl;">با خود متّفق نموده با کافّهء طوائف قريش بر اطفاء
</p>
<p style="direction:rtl;">سراج الهی که در مشکاة يثرب برافروخته بود قيام
</p>
<p style="direction:rtl;">نمودند . و چون در آنزمان ارياح امتحان و افتتان
</p>
<p style="direction:rtl;">از هر جهت بقوّهء شديده در هبوب بود بقوله تعالی
</p>
<p style="direction:rtl;">ص ٣٤
</p>
<p style="direction:rtl;">)الم أحسب النّاس أن يترکوا ان يقولوا آمنّا و هم لايفتنون )
</p>
<p style="direction:rtl;">و مؤمنين قليل و اعدا بهجوم عمومی برخاسته خواستند
</p>
<p style="direction:rtl;">که آفتاب مشرق حقيقت را بغبار ظلم و جور تيره گردانند
</p>
<p style="direction:rtl;">حضرت سلمان بحضور مطلع وحی الهی و مهبط تجلّيات
</p>
<p style="direction:rtl;">فيض نامتناهی حاضر عرض نمود که در ممالک فرسيّه
</p>
<p style="direction:rtl;">بجهت محافظت و صيانت خود از اعدا باطراف مملکت
</p>
<p style="direction:rtl;">حفر خندق نمايند و اين بجهت محافظه از هجوم بغتی بسيار
</p>
<p style="direction:rtl;">موافق و مفيد . آيا آن منبع عقل کلّی و معدن حکمت
</p>
<p style="direction:rtl;">و علم الهی فرمودند که اين از عادات ممالک شرکيّهء
</p>
<p style="direction:rtl;">کفريّهء مجوس است و اهل توحيد را اتّباع جائز نه
</p>
<p style="direction:rtl;">و يا آنکه جميع موحّدين را سريعاً بحفر خندق امر
</p>
<p style="direction:rtl;">فرمودند حتّی بنفس مبارک آلت حفر را برداشته
</p>
<p style="direction:rtl;">و بمعاونت اصحاب و احباب قيام فرمودند ؟ و از اين
</p>
<p style="direction:rtl;">گذشته در کتب کافّهء فرق اسلاميّه از تواريخ و غيره
</p>
<p style="direction:rtl;">که علمای عظام و مورّخين فخام تصنيف نموده‌اند
</p>
<p style="direction:rtl;">مذکور که بعد از طلوع نيّر آفاق از مشرق حجاز
</p>
<p style="direction:rtl;">ص ٣٥
</p>
<p style="direction:rtl;">که فی الحقيقه از أشعّهء ساطعه‌اش هيئت عموميّهء امکان
</p>
<p style="direction:rtl;">مستنير و تغيير و تبديل کلّی در ارکان عالم بنزول شريعت
</p>
<p style="direction:rtl;">جديدهء الهيّه و تأسيس مبانی حکم ربّانيّه پيدا شد
</p>
<p style="direction:rtl;">شريعت مقدّسهء سمائيّه در بعضی احکام مطابق عادات
</p>
<p style="direction:rtl;">مألوفهء أهل جاهليّه نازل شد . از آنجمله حرمت و رعايت
</p>
<p style="direction:rtl;">اشهر حرام و حرمت اکل لحم خنزير و اعتبار شهور
</p>
<p style="direction:rtl;">قمريّه و اسمائشان و غير از اين امور کثيره‌ايست که بعينه
</p>
<p style="direction:rtl;">و بعبارته از کتب نقل ميشود ( و کانت الجاهليّة تفعل
</p>
<p style="direction:rtl;">اشياء جاءت شريعة الاسلام بها فکانوا لاينکحون
</p>
<p style="direction:rtl;">الامّهات و البنات و کان أقبح شیء عندهم الجّمع بين
</p>
<p style="direction:rtl;">الاختين و کانوا يعيبون المتزوّج بامرأة أبيه و يسمونه
</p>
<p style="direction:rtl;">الضّيزن و کانوا يحجّون البيت و يعتمرون و يحرمون
</p>
<p style="direction:rtl;">و يطوفون و يسعون و يقفون المواقف کلّها و يرمون الجمار
</p>
<p style="direction:rtl;">و کانوا يکبسون فی کلّ ثلاثة اعوام شهراً و يغتسلون
</p>
<p style="direction:rtl;">من الجنابة و کانوا يداومون علی المضمضة و الاستنشاق
</p>
<p style="direction:rtl;">و فرق الرّأس و السّواک و تقليم الاظفار و نتف الابط
</p>
<p style="direction:rtl;">ص ٣٦
</p>
<p style="direction:rtl;">و کانوا يقطعون يد السّارق اليمنی ).. حال نعوذ باللّه ميتوان
</p>
<p style="direction:rtl;">بخاطر آورد که چون در بعضی احکام شريعت غرّا
</p>
<p style="direction:rtl;">با عادات اهل جاهليّه که مطرود جميع طوائف‌اند وجه
</p>
<p style="direction:rtl;">مشابهت دارد نقصی وارد است و يا خود تصوّر
</p>
<p style="direction:rtl;">ميتوان کرد که استغفر اللّه حقّ غنيّ مطلق اتّباع آراء
</p>
<p style="direction:rtl;">کفريّه فرموده ؟ حکمت بالغهء الهيّه بسيار . آيا از قدرت
</p>
<p style="direction:rtl;">حق بعيد و ممتنع بود که شريعت مبارکه را من دون
</p>
<p style="direction:rtl;">مشابهت عادتی از عادات امم جاهليّه نازل فرمايد ؟ بلکه
</p>
<p style="direction:rtl;">مقصود از اين حکمت کلّيّه اين بود که عباد از قيود
</p>
<p style="direction:rtl;">تعصّبات جاهليّه آزاد شوند و اين اقوالی را که اليوم
</p>
<p style="direction:rtl;">وسيلهء تخديش اذهان و تشويش وجدان بيچارگان نموده
</p>
<p style="direction:rtl;">بر زبان نرانند . ولکن بعضی از نفوس که از حقائق کتب
</p>
<p style="direction:rtl;">الهيّه و جوامع صحف نقليّه و تاريخيّه کما هی اطّلاع ندارند
</p>
<p style="direction:rtl;">خواهند گفت که اين کيفيّات و عادات از سنن جليلهء
</p>
<p style="direction:rtl;">حضرت خليل عليه السّلام است و در ميان اقوام جاهليّه
</p>
<p style="direction:rtl;">باقی و بر قرار بود و در مدلول آيهء مبارکهء ( اتّبع ملّة ابراهيم
</p>
<p style="direction:rtl;">ص ٣٧
</p>
<p style="direction:rtl;">حنيفاً ) داخل . لکن در جميع کتب و صحف فرق
</p>
<p style="direction:rtl;">اسلاميّه اين مسلّم و مذکور است که احترام اشهر حرام
</p>
<p style="direction:rtl;">و اعتبار اشهر قمريّه و قطع يمين سارق از سنن حضرت
</p>
<p style="direction:rtl;">خليل عليه السّلام نيست و از اين گذشته الآن کتاب
</p>
<p style="direction:rtl;">توراة موجود و شريعت حضرت ابراهيم عليه السّلام
</p>
<p style="direction:rtl;">در او مذکور مراجعت کنند يقيناً خواهند گفت
</p>
<p style="direction:rtl;">توراة نيز محرفّست زيرا در آيهء مبارکه وارد ( يحرّفون
</p>
<p style="direction:rtl;">الکلم عن مواضعه ) و حال آنکه تحريف در مواضع
</p>
<p style="direction:rtl;">معلومه واقع و در کتب علميّه و تفسيريّه مذکور
</p>
<p style="direction:rtl;">اگر بتفصيل اين مسئله بپردازيم از مقصود اصلی تأليف
</p>
<p style="direction:rtl;">اين رساله بازمانيم لذا اختصار اولی . و ديگر آنکه در بعضی
</p>
<p style="direction:rtl;">روايات مذکور که برخی اخلاق حسنه و شيم مرضيّه را
</p>
<p style="direction:rtl;">از وحوش اقتباس کنيد و عبرت گيريد . پس چون تعلّم
</p>
<p style="direction:rtl;">اخلاق حسنه از حيوان صامت جائز بوجه اولی از ملل
</p>
<p style="direction:rtl;">اجنبيّه که اقلّاً از نوع انسان و بنفس ناطقه و قوّهء مميّزه
</p>
<p style="direction:rtl;">ممتاز اکتساب و اقتباس فنون جسمانيّه جائز . و اگر
</p>
<p style="direction:rtl;">ص ٣٨
</p>
<p style="direction:rtl;">ملاحظه شود که در حيوانات اين صفات ممدوحه
</p>
<p style="direction:rtl;">خلقيست اين اصول و اساس مدنيّت و علوم و حکمت
</p>
<p style="direction:rtl;">طبيعيّه در ممالک سائره بچه برهان ميتوان گفت که غير
</p>
<p style="direction:rtl;">خلقی است ؟ ( هل من خالق غير اللّه؟ قل سبحان اللّه ).
</p>
<p style="direction:rtl;">و همچنين جميع افاضل علمای متفنّنين و اکابر فقهای
</p>
<p style="direction:rtl;">کاملين در بعضی فنونيکه مبدء و مبدع آن حکمای
</p>
<p style="direction:rtl;">يونان چون ارسطو و غيره بودند تتبّع نموده‌اند و اقتباس
</p>
<p style="direction:rtl;">معارف حکميّه چون علم طبّ و رياضی و جبر و حساب را
</p>
<p style="direction:rtl;">از کتب يونانيّه سبب فوز و فلاح شمرده‌اند چنانچه
</p>
<p style="direction:rtl;">فنّ منطق را کلّ علما تتبّع و تدريس نمايند و حال آنکه
</p>
<p style="direction:rtl;">مؤسّس آنرا از صابئين ميشمرند و اکثری تصريح
</p>
<p style="direction:rtl;">نموده‌اند که اگر عالم نحريری در فنون شتّی مهارت
</p>
<p style="direction:rtl;">کامله داشته لکن در فنّ منطق تتبّع تمام نيافته اعتماد
</p>
<p style="direction:rtl;">کلّی بر اقوال و نتائج فکريّه و استنباط مسائل کلّيّهء او نه .
</p>
<p style="direction:rtl;">پس باين دلائل واضحه و براهين متقنه ظاهر
</p>
<p style="direction:rtl;">و مبرهن گشت که اکتساب اصول و قوانين مدنيّه
</p>
<p style="direction:rtl;">ص ٣٩
</p>
<p style="direction:rtl;">و اقتباس معارف و صنائع عموميّه مختصراً ( ما ينتفع به
</p>
<p style="direction:rtl;">العموم ) از ممالک سائره جائز تا افکار عموم متوجّه
</p>
<p style="direction:rtl;">اين امور نافعه گردد و بکمال همّت بر اکتساب و اجراء آن
</p>
<p style="direction:rtl;">قيام نموده تا بعون الهی در اندک مدّتی اين اقليم پاک سَرور
</p>
<p style="direction:rtl;">اقاليم سائره گردد . ای خردمندان بعين عقل و تدبّر
</p>
<p style="direction:rtl;">ملاحظه نمائيد آيا ممکن است که تفنگ و توپ عادی
</p>
<p style="direction:rtl;">با تفنگ هنری مارتی و توپ کروپ مقابلی نمايد ؟
</p>
<p style="direction:rtl;">حال اگر نفسی بگويد که ما را همين آلات ناريّهء قديمه
</p>
<p style="direction:rtl;">موافقست لزوم باستحصال اسلحه و آلاتی که در ممالک
</p>
<p style="direction:rtl;">اجنبيّه ايجاد شده نه آيا اين قول را هيچ طفلی بسمع
</p>
<p style="direction:rtl;">قبول استماع نمايد ؟ و يا آنکه ما تا بحال احمال امتعه
</p>
<p style="direction:rtl;">و اجناس تجارتيّه را از مملکتی بمملکتی بواسطهء حيوانات
</p>
<p style="direction:rtl;">نقل ميکنيم محتاج بکالسکهء آتشی نبوده و نيستيم چه
</p>
<p style="direction:rtl;">ضرور مشابهت بامم سائره بجوئيم . آيا اين کلام قرين
</p>
<p style="direction:rtl;">اذعان هيچ هوشياری گردد ؟ لا و اللّه مگر آنکه نظر
</p>
<p style="direction:rtl;">ببعضی اغراض که در قلوب خود کتمان نموده امور
</p>
<p style="direction:rtl;">ص ٤٠
</p>
<p style="direction:rtl;">بديهيّه را انکار نمائيم . ممالک اجنبيّه با آنکه در فنون
</p>
<p style="direction:rtl;">و معارف و صنائع عموميّه کمال مهارترا نائل مع ذلک
</p>
<p style="direction:rtl;">از يکديگر اقتباس ميکنند ممالک ايرانيّه که منتهی
</p>
<p style="direction:rtl;">درجهء احتياج را داشته چگونه جائز است که مهمل
</p>
<p style="direction:rtl;">و معطّل بماند ؟ و علمای بزرگواری که سالک بر خط
</p>
<p style="direction:rtl;">مستقيم و منهج قويم و واقف بر اسرار حکمت الهيّه
</p>
<p style="direction:rtl;">و مطّلع بر حقائق کتب مقدّسهء ربّانيّه هستند و قلوب
</p>
<p style="direction:rtl;">مبارکشان بحليهء تُقی متحلّی و وجوه نضره‌شان بانوار
</p>
<p style="direction:rtl;">هدی روشن و منير ملتفت احتياجات حاليّه و ناظر
</p>
<p style="direction:rtl;">بر مقتضيات زمانيّه هستند البتّه بکمال جدّ تشويق
</p>
<p style="direction:rtl;">و تحريص تمدّن و معارف مينمايند ( هل يستوی الّذين
</p>
<p style="direction:rtl;">يعلمون و الّذين لا يعلمون و هل تستوی الظّلمات و النّور ؟).
</p>
<p style="direction:rtl;">علما سراج هدايتند بين ملأ عالم و نجوم سعادتند مشرق
</p>
<p style="direction:rtl;">و لائح از افق طوائف و امم سلسبيل حياتند انفس ميّتهء
</p>
<p style="direction:rtl;">جهل و نادانی را و معين صافی کمالاتند تشنگان باديهء
</p>
<p style="direction:rtl;">نقص و گمراهی را مطلع آيات توحيدند و مطّلع بر حقائق
</p>
<p style="direction:rtl;">ص ٤١
</p>
<p style="direction:rtl;">قرآن مجيد طبيب حاذق‌اند جسم معلول عالمرا
</p>
<p style="direction:rtl;">و ترياق فاروق اعظمند هيئت مسمومهء بنی آدمرا حصن
</p>
<p style="direction:rtl;">حصين‌اند مدينهء عالم انسانيّت را و کهف منيعند مضطرّين
</p>
<p style="direction:rtl;">و مضطربين جهالت را ( العلم نور يقذفه اللّه فی قلب من
</p>
<p style="direction:rtl;">يشاء ) . ولکن پروردگار عالميان از برای هر شیء علائم
</p>
<p style="direction:rtl;">و آثاری خلق فرموده و محک و امتحانی مقرّر داشته . عالِم
</p>
<p style="direction:rtl;">ربّانيرا کمالات معنويّه و ظاهريّه لازم و حسن اخلاق
</p>
<p style="direction:rtl;">و نورانيّت فطرت و صدق نيّت و فطانت و ذکاوت
</p>
<p style="direction:rtl;">و فراست و نهی و عقل و حجی و زهد و تقوای حقيقی
</p>
<p style="direction:rtl;">و خشية اللّه قلبی واجب و الّا شمع بی‌نور هر چند بلند
</p>
<p style="direction:rtl;">و قطور باشد حکم اعجاز نخل خاويه و خشب مسنّده داشته .
</p>
<p style="direction:rtl;">" ناز را روئی ببايد همچو ورد چون نداری گرد بدخوئی مگرد "
</p>
<p style="direction:rtl;">" زشت باشد روی نازيبا و ناز سخت باشد چشم نابينا و درد "
</p>
<p style="direction:rtl;">در روايت صحيحه وارد ( و أمّا من کان من العلماء صائناً
</p>
<p style="direction:rtl;">لنفسه حافظاً لدينه و مخالفاً لهواه و مطيعاً لامر مولاه
</p>
<p style="direction:rtl;">فللعوام ان يقلّدوه ) . و چون اين کلمات مشرقه جامع
</p>
<p style="direction:rtl;">ص ٤٢
</p>
<p style="direction:rtl;">جميع شرائط علميّه است لهذا شرح مجملی در ترجمهء اين
</p>
<p style="direction:rtl;">روايت مبارکه بيان ميشود و هر کس که دارندهء اين
</p>
<p style="direction:rtl;">شئونات رحمانيّه و مظهر مدلول اين روايت صحيحه نبوده
</p>
<p style="direction:rtl;">نسبت علم از او منقطع و منسلب و مطاعيّت موحّدين را
</p>
<p style="direction:rtl;">لائق و سزاوار نه . اوّل کلمهء اين شرائط مقدّسه صائناً
</p>
<p style="direction:rtl;">لنفسه است و اين معلوم است که مقصد حفظ نفس
</p>
<p style="direction:rtl;">از بلايا و محن جسمانيّه نبوده زيرا انبيا و اوليا کلّاً و طرّاً
</p>
<p style="direction:rtl;">معرض اعظم شدائد عالم و هدف سهام بليّات و اذيّات
</p>
<p style="direction:rtl;">ملل و امم گشته بجهت خير جمهور انفاق جان نموده
</p>
<p style="direction:rtl;">بمشهد فدا بجان و دل شتافتند و بکمالات معنويّه و صوريّه
</p>
<p style="direction:rtl;">هيئت عالمرا برداء جديد فضائل ذاتيّه و شيم مرضيّهء
</p>
<p style="direction:rtl;">اکتسابيّه مزيّن فرمودند بلکه مقصود اصلی حقيقی
</p>
<p style="direction:rtl;">صيانت از نقائص باطنيّه و ظاهريّه و اتّصاف باوصاف
</p>
<p style="direction:rtl;">کماليّهء معنويّه و صوريّه بوده . اوّل صفت کماليّه علم
</p>
<p style="direction:rtl;">و فضلست و جامعيّت اين مقام اعظم اقوم آگاهی کما هی
</p>
<p style="direction:rtl;">بر غوامض مسائل الهی و حقائق حکم سياسيّهء شرعيّهء
</p>
<p style="direction:rtl;">ص ٤٣
</p>
<p style="direction:rtl;">قرآنی و مضامين سائر کتب سماوی و وقوف بر ضوابط
</p>
<p style="direction:rtl;">و روابط ترقّی و تمدّن ملّت باهره و اطّلاع بر قوانين
</p>
<p style="direction:rtl;">و اصول و رسوم و احوال و اطوار و قواء مادّی و ادبی
</p>
<p style="direction:rtl;">عالم سياسی ملل سائره و جامعيّت فنون نافعهء عصريّه
</p>
<p style="direction:rtl;">و تتبّع در کتب تاريخيّهء اعصار سالفهء ملل و دول است .
</p>
<p style="direction:rtl;">چه اگر شخص عالم وقوف بر مضامين کتب مقدّسه
</p>
<p style="direction:rtl;">و جامعيّت حکمت الهيّه و طبيعيّه و علوم شرعيّه و فنون
</p>
<p style="direction:rtl;">سياسيّه و معارف عصريّه و اطّلاع بر وقائع عظيمهء قرون
</p>
<p style="direction:rtl;">سالفهء ملل و دول نداشته باشد عند اللّزوم عاجز ماند
</p>
<p style="direction:rtl;">و اين منافی صفت جامعيّت است . مثلاً عالِم ربّانی اگر
</p>
<p style="direction:rtl;">در محاوره با شخص مسيحی از الحان جليل انجيل بيخبر باشد
</p>
<p style="direction:rtl;">آنچه از حقائق فرقانيّه بيان نمايد ابداً مسموع و مقبول
</p>
<p style="direction:rtl;">آن شخص نيفتد ولکن اگر آن شخص ملاحظه
</p>
<p style="direction:rtl;">نمايد که آنچه در دست اوست و مستند بر آن اين عالم
</p>
<p style="direction:rtl;">بزرگوار از قسّيسين امّت انجيل آگاه‌تر و بر حقائق
</p>
<p style="direction:rtl;">کتب مقدّسه مطّلع و داناتر است بالطّوع آنچه بيان
</p>
<p style="direction:rtl;">ص ٤٤
</p>
<p style="direction:rtl;">نمايد قبول کند چه که جز اقرار مفرّی از برای او نه .
</p>
<p style="direction:rtl;">چنانچه رأس الجالوت چون بحضور آفتاب فلک عرفان
</p>
<p style="direction:rtl;">و نيّر اوج هدايت و ايقان حضرت رضا عليه السّلام
</p>
<p style="direction:rtl;">مشرّف شد اگر در اسئله و اجوبه آن معدن علم بادلّه
</p>
<p style="direction:rtl;">و براهين مألوفهء رأس الجالوت بيان نميفرمودند اقرار
</p>
<p style="direction:rtl;">و اعتراف بر بزرگواری آن حضرت نمی نمود . و از اين
</p>
<p style="direction:rtl;">گذشته عالم سياسی را دو قوهء اعظم اقوم لازم قوّهء
</p>
<p style="direction:rtl;">تشريعيّه و قوّهء تنفيذيّه . مرکز قوّهء تنفيذيّه حکومت است
</p>
<p style="direction:rtl;">و مرجع قوّهء تشريعيّه دانايان هوشمند . حال اگر اين
</p>
<p style="direction:rtl;">رکن رکين و اساس متين جامع و کامل نباشد چگونه
</p>
<p style="direction:rtl;">فلاح و نجاح از برای هيئت ملّت تصوّر گردد ؟ ولکن
</p>
<p style="direction:rtl;">چون اين اوان چنين نفوس کاملهء جامعه نادر الوجود است
</p>
<p style="direction:rtl;">و حکومت و هيئت ملّت بانتظام حال در غايت درجهء
</p>
<p style="direction:rtl;">احتياج لذا تأسيس هيئت علميّه لازم که اعضای اين
</p>
<p style="direction:rtl;">مجلس هر چند نفس در فنّی از فنون مذکوره ماهر باشند
</p>
<p style="direction:rtl;">و باقدام و جهد بليغ در جميع احتياجات حاليّه و استقباليّه
</p>
<p style="direction:rtl;">ص ٤٥
</p>
<p style="direction:rtl;">تفکّر نموده امور را در نقطهء اعتدال و مرکز مستقيمی
</p>
<p style="direction:rtl;">مرکوز نمايند . اوّلاً چون تا بحال احکام شرعيّه را
</p>
<p style="direction:rtl;">در مرافعات و محاکمات مدار معيّنی نبوده زيرا هر يک
</p>
<p style="direction:rtl;">از علماء نظر برأی و اجتهاد خود نوعی حکم مينمايند . مثلاً
</p>
<p style="direction:rtl;">دو نفس مرافعه مينمايند يکی از علماء حکم بمدّعی و ديگری
</p>
<p style="direction:rtl;">بمدّعی عليه دهد بلکه احياناً در مادّهء واحده دو حکم
</p>
<p style="direction:rtl;">مخالف از يک شخص مجتهد صادر چه که اوّل چنان
</p>
<p style="direction:rtl;">معلوم شده بود و حال چنين و شبهه ای نيست که اين امور
</p>
<p style="direction:rtl;">سبب تشويش کافّهء امور مهمّه واقع و از اين فتور عظيمی
</p>
<p style="direction:rtl;">در اساس هيئت اجتماعيّه طاری گردد چه که هيچ يک
</p>
<p style="direction:rtl;">از مدّعی و مدّعی عليه مأيوس از دعوای خود نگشته
</p>
<p style="direction:rtl;">مادام العمر مترصّد اخذ حکم ثانی مخالف حکم اوّل شده
</p>
<p style="direction:rtl;">جميع عمر خود را بر لجاج ميگذارند و از اينکه اوقات
</p>
<p style="direction:rtl;">خود را بکلّی متوجّه معانده و منازعه مينمايند از امور
</p>
<p style="direction:rtl;">نافعهء خيريّه و اشغال خود بازمانند و فی الحقيقه اين
</p>
<p style="direction:rtl;">شخصين حکم ميّت را دارند و حکومت و هيئت
</p>
<p style="direction:rtl;">ص ٤٦
</p>
<p style="direction:rtl;">اجتماعيّه را ذرّه ای خدمت نتوانند . ولکن اگر حکم
</p>
<p style="direction:rtl;">قاطعی در ميان باشد ديگر محقوق محکوم ابداً اميد
</p>
<p style="direction:rtl;">استحصال امر ثانی ندارد لهذا راحت و آسايش جسته
</p>
<p style="direction:rtl;">باشغال و خدمات خود و غير مشغول گردد . نظر باينکه
</p>
<p style="direction:rtl;">اعظم وسيلهء آسايش و راحت اهالی و اکبر واسطهء
</p>
<p style="direction:rtl;">ترقّی جمهور اعالی و ادانی اين امر اهمّ اتمّ است لذا بايد
</p>
<p style="direction:rtl;">علمائيکه واقفند بر مسائل شرعيّهء الهيّه در اين مجلس کبير
</p>
<p style="direction:rtl;">اوّلاً يک منهج قويم و صراط مستقيمی بجهت قطع دعاوی
</p>
<p style="direction:rtl;">عموم تعيين و تأليف نموده بامر حضرت سلطان در جميع
</p>
<p style="direction:rtl;">ولايات منتشر گردد و بر موجب آن حکم جاری شود
</p>
<p style="direction:rtl;">بسيار اين امر مهمّ را اهتمام لازمست . و ثانی صفت
</p>
<p style="direction:rtl;">کماليّه عدل و حقّانيّت است و آن عدم التفات و التزام
</p>
<p style="direction:rtl;">منافع ذاتيّه و فوائد شخصيّهء خود و بدون ملاحظه
</p>
<p style="direction:rtl;">و مراعات جهتی از جهات بين خلق اجراء احکام حق
</p>
<p style="direction:rtl;">نمودن و نفس خود را چون افراد بندگان غنيّ مطلق
</p>
<p style="direction:rtl;">شمردن وجز امتياز معنوی در امری از امور تفرّد
</p>
<p style="direction:rtl;">ص ٤٧
</p>
<p style="direction:rtl;">از جمهور نجستن و خير عموم را خير خويشتن دانستن
</p>
<p style="direction:rtl;">خلاصه هيئت جمعيّت را بمنزلهء شخص واحد پنداشتن
</p>
<p style="direction:rtl;">و نفس خود را عضوی از اعضای اين هيئت مجسّمه
</p>
<p style="direction:rtl;">انگاشتن و الم و تأثّر هر جزئی سبب تألّم کلّ اجزاء
</p>
<p style="direction:rtl;">هيئت بالبداهه تيقّن نمودن است . و ثالث صفت کماليّه
</p>
<p style="direction:rtl;">بصدق طويّت و خلوص نيّت بتربيت جمهور پرداخته
</p>
<p style="direction:rtl;">در تعاليم معارف عموميّه و تدريس علوم نافعه و تشويق
</p>
<p style="direction:rtl;">بر ترقّيات عصريّه و تحريص بر توسيع دوائر صنائع
</p>
<p style="direction:rtl;">و تجارت و ترغيب اتّخاذ وسائل ثروت اهالی مملکت
</p>
<p style="direction:rtl;">بذل جهد بليغ و سعی منيع نمودنست . چه که عموم ناس
</p>
<p style="direction:rtl;">از اين امور مهمّه که علّت مزمنهء هيئت اجتماعيّه را برء
</p>
<p style="direction:rtl;">فوريست بيخبرند بايد که علمای هوشمند و دانايان خردمند
</p>
<p style="direction:rtl;">خالصاً مخلصاً للّه بوعظ و نصيحت عموم برخيزند تا ديدهء
</p>
<p style="direction:rtl;">اهالی از اين کُحل بينش معارف روشن و بصير گردد .
</p>
<p style="direction:rtl;">زيرا اليوم ناس بظنون و اوهام خود چنين تصوّر نموده‌اند
</p>
<p style="direction:rtl;">که نفسيکه موقن باللّه و مؤمن بآيات و رسل و کتب
</p>
<p style="direction:rtl;">ص ٤٨
</p>
<p style="direction:rtl;">و شرائع الهيّه و مظهر خشية اللّه است بايد معطّل و معوّق
</p>
<p style="direction:rtl;">بماند و ببطالت و بطائت ايّام بگذراند تا از نفوسی عند
</p>
<p style="direction:rtl;">اللّه محسوب گردد که از دنيا و مافيها گذشته دل بعالم
</p>
<p style="direction:rtl;">اخروی بسته‌اند و از خلق بعيد شده بحقّ تقرّب جسته‌اند .
</p>
<p style="direction:rtl;">چون اين بيان مفصّلاً در اين کتاب در موقع ديگر ذکر
</p>
<p style="direction:rtl;">خواهد يافت لهذا در اين مقام ترک اولی . باری باقی
</p>
<p style="direction:rtl;">صفات کماليّه خشية اللّه و محبّة اللّه فی محبّة عباده و حلم
</p>
<p style="direction:rtl;">و سکون و صدق و سلوک و رحم و مروّت و جلادت
</p>
<p style="direction:rtl;">و شجاعت و ثبات و اقدام و جهد و کوشش و کرم و بخشش
</p>
<p style="direction:rtl;">و وفا و صفا و حميّت و غيرت و همّت و بزرگواری و حقوق
</p>
<p style="direction:rtl;">پروری و امثال ذلک بوده و فاقد اين اخلاق حسنهء
</p>
<p style="direction:rtl;">انسانيّه ناقص است و اگر حقائق هر يک از اين صفات را
</p>
<p style="direction:rtl;">بيان نمائيم ( مثنوی هفتاد من کاغذ شود ) . و ثانی کلمهء
</p>
<p style="direction:rtl;">اين شرائط مقدّسهء علميّه ( حافظاً لدينه است ) . و اين
</p>
<p style="direction:rtl;">معلوم است که مقصد از اين کلمهء مبارکه منحصر
</p>
<p style="direction:rtl;">در استنباط احکام و مراعات عبادات و اجتناب از کبائر
</p>
<p style="direction:rtl;">ص ٤٩
</p>
<p style="direction:rtl;">و صغائر و اجراء احکام شرعيّه و باين وسائط محافظهء
</p>
<p style="direction:rtl;">دين اللّه نمودن نبوده بلکه هيئت ملّت را از کلّ جهات
</p>
<p style="direction:rtl;">محافظه نمودن و در اعلاء کلمة اللّه و تکثير جمعيّت دينيّه
</p>
<p style="direction:rtl;">و ترويج دين الهی و غلبه و استعلائش بر سائر اديان
</p>
<p style="direction:rtl;">از اتّحاد جميع وسائل و وسائط سعی بليغ را مبذول
</p>
<p style="direction:rtl;">داشتن است . و فی الحقيقه اگر علمای اسلاميّه در اين
</p>
<p style="direction:rtl;">امور چنانچه بايد و شايد اقدام مينمودند تا بحال جميع
</p>
<p style="direction:rtl;">ملل عالم در ظلّ کلمهء وحدانيّت داخل ميشدند و شعلهء
</p>
<p style="direction:rtl;">نورانيّهء ( ليظهره علی الدّين کلّه ) چون آفتاب در قطب
</p>
<p style="direction:rtl;">امکان طالع و بر جميع آفاق لائح ميگشت. در قرن خامس
</p>
<p style="direction:rtl;">عشر ميلاد لوطر که اوّل يکی از اعضای اثنا عشر هيئت
</p>
<p style="direction:rtl;">مذهبيّهء قاتوليک در مرکز حکومت پاپ بود و مؤخّراً
</p>
<p style="direction:rtl;">محدث مذهب پروتستان گشت در بعضی مسائل
</p>
<p style="direction:rtl;">که عدم تجويز تزويج رهابين و تعظيم و تکريم صور
</p>
<p style="direction:rtl;">حواريّين و رؤسای سلف مسيحيّين و عادات و رسوم
</p>
<p style="direction:rtl;">مذهبيّهء زائده بر احکام انجيل با پاپ مخالفت نمود .
</p>
<p style="direction:rtl;">ص ٠ ٥
</p>
<p style="direction:rtl;">با وجود آنکه در آن زمان اقتدار پاپ بدرجه ای بود که کلّ
</p>
<p style="direction:rtl;">ملوک اوروپ از سطوتش متزلزل و مضطرب و ضبط
</p>
<p style="direction:rtl;">و ربط امور مهمّهء قطعهء اوروپ در يمين قوّت و قدرتش
</p>
<p style="direction:rtl;">مودوع و مرتبط ولکن چون در اين مسائل
</p>
<p style="direction:rtl;">که جواز تزويج رؤسای دينيّه و عدم سجود و تعظيم
</p>
<p style="direction:rtl;">بر تمثال و صور معلّقهء در کنائس و ابطال عادات رسميّهء
</p>
<p style="direction:rtl;">زائده بر مضامين انجيل لوطر محقّ و محقّق بود و بوسائل
</p>
<p style="direction:rtl;">لازمهء ترويج تشبّث نمود در ظرف اين قرون اربعه
</p>
<p style="direction:rtl;">و کسری اکثر اهالی امريک و چهار خمس قطعهء آلمان
</p>
<p style="direction:rtl;">و انگليس و بسياری از اهالی نمچه ( خلاصه ) تقريباً
</p>
<p style="direction:rtl;">دويست و پنجاه کرور از مذاهب سائرهء نصاری در مذهب
</p>
<p style="direction:rtl;">پروتستان داخل گشتند و هنوز رؤسای اين مذهب
</p>
<p style="direction:rtl;">بکمال همّت در ترويجند و حال در سواحل شرقيّهء افريک
</p>
<p style="direction:rtl;">بظاهر حرّيّت و آزادی سودان و زنگيان را وسيله
</p>
<p style="direction:rtl;">نموده مکاتب و مدارس تأسيس کرده بتعليم و تدريس
</p>
<p style="direction:rtl;">و تمدين طوائف متوحّشهء صرفهء افريک مشغولند
</p>
<p style="direction:rtl;">ص ٥١
</p>
<p style="direction:rtl;">و در باطن مقصد اصليشان آنکه بعضی طوائف اسلاميّهء
</p>
<p style="direction:rtl;">زنگيان را داخل در مذهب پروتستان نمايند . هر طائفه ای
</p>
<p style="direction:rtl;">در ارتفاع ملّت خود مشغول و ما در خواب غفلت
</p>
<p style="direction:rtl;">مدهوش . ملاحظه نمائيد که اين شخص با وجود آنکه
</p>
<p style="direction:rtl;">معلوم نبود بچه هوائی پرواز ميکند و بچه مقصدی
</p>
<p style="direction:rtl;">متحرّک بهمّت و غيرت رؤسای مذهبش چه قدر
</p>
<p style="direction:rtl;">ترويج شد . حال اگر ملّت باهرهء حقّ که مظهر تأييدات
</p>
<p style="direction:rtl;">الهيّه و مطلع توفيقات ربّانيّه است اگر بهمّت تامّه
</p>
<p style="direction:rtl;">و غيرت کامله متوسّلا الی اللّه و منقطعاً عمّا سواه تشبّث
</p>
<p style="direction:rtl;">بوسائل ترويج نمايند و بذل سعی و اقدام کنند البتّه
</p>
<p style="direction:rtl;">انوار حقّ مبين بر کلّ آفاق ساطع گردد و بعضی
</p>
<p style="direction:rtl;">نفوس که بر حقائق امور اطّلاعی ندارند و نبض عالم
</p>
<p style="direction:rtl;">در دستشان نه و ندانند که علّت مزمنهء بطلان را چه
</p>
<p style="direction:rtl;">فاروق اعظم حقّی لازم همچه گمان ميکنند که ترويج
</p>
<p style="direction:rtl;">بسيف منوط است و بحديث انا نبيّ بالسّيف استدلال
</p>
<p style="direction:rtl;">مينمايند . و حال آنکه فی الحقيقه اگر بنظر دقيق ملاحظه
</p>
<p style="direction:rtl;">ص ٥٢
</p>
<p style="direction:rtl;">نمايند مشهود گردد که در اين عصر سيف واسطهء
</p>
<p style="direction:rtl;">ترويج نه بلکه سبب وحشت و دهشت و اشمئزاز قلوب
</p>
<p style="direction:rtl;">و نفوس گردد و در شريعت مبارکهء غرّا اهل کتاب را
</p>
<p style="direction:rtl;">بقوّهء قاهره اجبار بر اقرار و ايمان جائز نه و حال آنکه
</p>
<p style="direction:rtl;">دلالت و هدايت فريضهء ذمّت هر مؤمن موحّد است
</p>
<p style="direction:rtl;">و حديث ( انا نبيّ بالسّيف ) و کذلک حديث ( امرت ان
</p>
<p style="direction:rtl;">أقاتل النّاس حتّی يقولوا لا اله الّا اللّه ) در حقّ مشرکين
</p>
<p style="direction:rtl;">جاهليّه که از کثرت توحّش و نادانی از درجهء بشريّت
</p>
<p style="direction:rtl;">ساقط بودند وارد . چه که ايمانيکه بضرب سيف
</p>
<p style="direction:rtl;">حاصل گردد بسيار بی اعتبار و بسبب امر جزئی منقلب
</p>
<p style="direction:rtl;">بکفر و ضلال ميشود چنانکه قبائل و طوائف اطراف
</p>
<p style="direction:rtl;">مدينهء منوّره بعد از عروج آفتاب اوج نبوّت بمعارج
</p>
<p style="direction:rtl;">)فی مقعد صدق عند مليک مقتدر ) دوباره بدين
</p>
<p style="direction:rtl;">جاهليّه برگشته مرتدّ شدند . و همچنين ملاحظه نمائيد
</p>
<p style="direction:rtl;">زمانيکه نفحات قدسيّهء روح اللّه خطّهء فلسطين و جليل
</p>
<p style="direction:rtl;">و سواحل نهر اردن و جوانب اورشليم را معطّر ساخته
</p>
<p style="direction:rtl;">ص ٥٣
</p>
<p style="direction:rtl;">و الحان جليل انجيل بمسامع روحانيان در آمده در آن زمان
</p>
<p style="direction:rtl;">کلّ قبائل و طوائف آسيا و اوروپ و افريک و امريک
</p>
<p style="direction:rtl;">و اوقيانوس که جزائر بحر محيط است مجوس و بت پرست
</p>
<p style="direction:rtl;">و غافل از خطاب يوم الست بودند مقرّ وحدانيّت
</p>
<p style="direction:rtl;">و الوهيّت جز ملّت موسويّه نبوده . بعد از بعثت انفاس
</p>
<p style="direction:rtl;">طيّبهء طاهرهء روح بخش آنحضرت در مدّت سه سال
</p>
<p style="direction:rtl;">حيات جاودانی بر اهالی آنديار مبذول داشت و بوحی
</p>
<p style="direction:rtl;">الهی اسّ اساس شريعت عيسويّه که در آن عصر معجون
</p>
<p style="direction:rtl;">برء السّاعهء هيئت معلولهء بشريّه بود تأسيس شد . اگر چه
</p>
<p style="direction:rtl;">در زمان آنحضرت انفس قليله مقبل الی اللّه گشتند بلکه
</p>
<p style="direction:rtl;">فی الحقيقه مؤمن موقن عبارت از دوازده نفر رجال
</p>
<p style="direction:rtl;">حواريّين و چند نساء بودند و يکی از حواريّين که مسمّی
</p>
<p style="direction:rtl;">بيهوذای اسخر يوطی بود نيز مرتدّ شده يازده نفر باقی
</p>
<p style="direction:rtl;">ماندند . باری بعد از صعود آنحضرت بافق عزّت اين
</p>
<p style="direction:rtl;">نفوس قليله باخلاق حسنهء روحانيّه و روش و حرکات
</p>
<p style="direction:rtl;">مقدّسهء رحمانيّه مبعوث شده بقوّهء الهيّه و نَفَس مسيحائی
</p>
<p style="direction:rtl;">ص ٥٤
</p>
<p style="direction:rtl;">بهدايت کلّ من علی الارض قيام نمودند . و در آنزمان
</p>
<p style="direction:rtl;">کلّ ملل اصناميّه و ملّت يهود بکمال قوّت و اهتمام
</p>
<p style="direction:rtl;">بر اطفای سراج الهی که در زجاجهء خطّهء اورشليم مشتعل
</p>
<p style="direction:rtl;">گشته برخاستند ( يريدون ان يطفئوا نور اللّه بافواههم
</p>
<p style="direction:rtl;">و يأبی اللّه الّا ان يتمّ نوره و لو کره الکافرون ) و هر يک
</p>
<p style="direction:rtl;">از اين نفوس مبارکه را ببدترين عذابی شهيد نمودند
</p>
<p style="direction:rtl;">بلکه جسم مطهّر بعضی را بساطور قصّابی ريزه ريزه
</p>
<p style="direction:rtl;">نموده و در گلخنها بسوختند و بعضی اتباع و اشياع اين
</p>
<p style="direction:rtl;">اشخاص مقدّسه را بعد از شکنجه و عذاب زنده زير خاک
</p>
<p style="direction:rtl;">دفن نمودند . با وجود اين عقوبات شديده ابداً در تبليغ
</p>
<p style="direction:rtl;">امر اللّه فتور ننموده بدون سلّ سيف و خراشيدن روی
</p>
<p style="direction:rtl;">نفسی بالاخره ملّت عيسويّه عالم را احاطه نموده
</p>
<p style="direction:rtl;">بقسمی که در قطعهء اوروپ و امريک از اديان سائره
</p>
<p style="direction:rtl;">اثری باقی نماند و در آسيا و افريک و جزائر بحر محيط
</p>
<p style="direction:rtl;">جمّ غفيری از اهالی اليوم در ظلّ انجيل داخلند .
</p>
<p style="direction:rtl;">حال باين ادلّهء واضحهء لايحه ثابت و مبرهن گشت که ترويج
</p>
<p style="direction:rtl;">ص ٥٥
</p>
<p style="direction:rtl;">دين الهی بکمالات انسانيّه و اخلاق حسنه و شيم
</p>
<p style="direction:rtl;">مرضيّه و روش و حرکت روحانيّه است . اگر نفسی
</p>
<p style="direction:rtl;">بصرافت فطرت اقبال الی اللّه نمايد مقبول درگاه
</p>
<p style="direction:rtl;">احديّت بوده چه که اين نفس از اغراض شخصيّه و طمع
</p>
<p style="direction:rtl;">منافع ذاتيّه مبرّا و بصون حمايت حقّ التجا نموده بصفت
</p>
<p style="direction:rtl;">امانت و صداقت و پرهيزکاری و حقوق پروری و همّت
</p>
<p style="direction:rtl;">و وفا و ديانت و تُقی بين خلق ظاهر گردد و مقصود
</p>
<p style="direction:rtl;">اصلی از انزال شرائع مقدّسهء سمائيّه که سعادت اخروی
</p>
<p style="direction:rtl;">و تمدّن دنيوی و تهذيب اخلاق باشد حاصل گردد
</p>
<p style="direction:rtl;">و الّا بضرب سيف بظاهر مقبل و در باطن مغلّ و مدبر
</p>
<p style="direction:rtl;">گردند . در اين مقام حکايتی که سبب عبرت کلّ گردد
</p>
<p style="direction:rtl;">ذکر نمائيم . در تواريخ عربيّه مذکور که قبل از بعثت
</p>
<p style="direction:rtl;">نبوی عليه السّلام نعمان بن منذر لخميّ که يکی از ملوک
</p>
<p style="direction:rtl;">عرب جاهليّه و مقرّ سرير سلطنتش مدينهء حيره بوده
</p>
<p style="direction:rtl;">روزی از کثرت تجرّع اقداح مدام عقلش زائل
</p>
<p style="direction:rtl;">و شعورش باطل گشت . در عالم سکر و بيهوشی بقتل
</p>
<p style="direction:rtl;">ص ٥٦
</p>
<p style="direction:rtl;">خالد بن مضلّل و عمر بن مسعود کلده که دو نديم و انيس
</p>
<p style="direction:rtl;">و در محفل انس يار و جليسش بودند فرمان داد . و چو ن
</p>
<p style="direction:rtl;">از عالم مستی و سکر بهوش آمد بپرسش حال دو نديم
</p>
<p style="direction:rtl;">پرداخت تفصيل واقعه را بيان نمودند بغايت محزون
</p>
<p style="direction:rtl;">و دلخون شد . از حبّ شديد و تعلّق خاطر عظيم که باين
</p>
<p style="direction:rtl;">دو نديم داشت بر مقابرشان دو بناء عالی مسمّی بغريّان
</p>
<p style="direction:rtl;">ساخته و بيادگار اين دو نديم يوم بؤس و يوم نعيم
</p>
<p style="direction:rtl;">در هر سالی قرار داد و در اين دو روز معلوم بحشمت تمام
</p>
<p style="direction:rtl;">آمده ما بين غريّان نشسته در يوم بؤس نظرش بر هر که
</p>
<p style="direction:rtl;">افتادی بجان امان نيافتی و در يوم نعيم هر وارد و وافدی را
</p>
<p style="direction:rtl;">مظهر احسان و عنايت بی‌نهايت ساختی و اين قاعده
</p>
<p style="direction:rtl;">و قانون مستمرّ و بيمين شديد مستحکم بود . تا آنکه روزی
</p>
<p style="direction:rtl;">پادشاه اسبی محمود نام سوار و بقصد شکار عزم صحرا
</p>
<p style="direction:rtl;">نمود ناگاه از دور گوری بنظرش درآمد در عقب آن
</p>
<p style="direction:rtl;">گور پادشاه اسب برانگيخت و تاخت تا از خيل و جيش
</p>
<p style="direction:rtl;">خود دور و وقت بيگاه شد مأيوس گشت ناگاه سواد
</p>
<p style="direction:rtl;">ص ٥٧
</p>
<p style="direction:rtl;">خيمه ای در باديه پيدا شد عنان بدان جانب معطوف داشت
</p>
<p style="direction:rtl;">تا بدر خيمه رسيد فرمود مهمان ميطلبيد خداوند خيمه
</p>
<p style="direction:rtl;">حنظله بن ابی غفراء طائی گفت بلی و استقبال نموده
</p>
<p style="direction:rtl;">نعمانرا فرود آورده و با زوجهء خود گفت در ناصيهء اين
</p>
<p style="direction:rtl;">شخص آثار بزرگی باهر تهيّأ ضيافتی کن و در مهمان
</p>
<p style="direction:rtl;">نوازی همّتی و غيرتی نما . زن گفت گوسفندی داريم
</p>
<p style="direction:rtl;">ذبح نما و من بجهت احتياط چنين روزی قدری آرد ذخيره
</p>
<p style="direction:rtl;">نموده‌ام پس حنظله گوسفند را دوشيده قدحی شير نزد
</p>
<p style="direction:rtl;">نعمان برده آنگاه گوسفند را ذبح نموده مائده ای ترتيب
</p>
<p style="direction:rtl;">داد و آنشب را نعمان از محبّت و الفت حنظله بکمال
</p>
<p style="direction:rtl;">خوشنودی و سرور بسر برد . و چون فجر طالع شد نعمان
</p>
<p style="direction:rtl;">عزم عزيمت فرمود بحنظله خطاب نمود که تو در ضيافت
</p>
<p style="direction:rtl;">و مهمان نوازی منتهای جوانمردی را آشکار نمودی من
</p>
<p style="direction:rtl;">نعمان بن منذر و قدوم ترا بکمال اشتياق منتظرم . مدّتی
</p>
<p style="direction:rtl;">گذشت تا آنکه قحط و غلاء عظيمی در ديار طيّ روی
</p>
<p style="direction:rtl;">نمود حنظله باحتياج شديد مبتلا شد بدين سبب بحضور
</p>
<p style="direction:rtl;">ص ٥٨
</p>
<p style="direction:rtl;">پادشاه شتافت . از غرائب اتّفاقات يوم بؤس در پيشگاه
</p>
<p style="direction:rtl;">حضور نعمان حاضر گشت پادشاه بغايت آزرده
</p>
<p style="direction:rtl;">خاطر شده آغاز عتاب نمود که چرا چنين روزی بحضور
</p>
<p style="direction:rtl;">رفيق خود شتافتی که روز بؤس يعنی سختی است .
</p>
<p style="direction:rtl;">اگر امروز نظرم بر يگانه فرزندم قابوس افتد بجان امان
</p>
<p style="direction:rtl;">نيابد اکنون حاجتی که داری بخواه . حنظله گفت از يوم
</p>
<p style="direction:rtl;">بؤس بيخبر بودم و نعمت دنيا بجهت حياة و بقاست
</p>
<p style="direction:rtl;">و چون مرا در اين ساعت چشيدن کأس هلاک مقرّر
</p>
<p style="direction:rtl;">از خزائن ارض چه فائده متصوّر . نعمان گفت از اين
</p>
<p style="direction:rtl;">امر چاره نيست . پس حنظله بر زبان راند مرا چندان
</p>
<p style="direction:rtl;">امان ده که بنزد عيال خود عودت نمايم و وصيّت اجرا
</p>
<p style="direction:rtl;">نمايم و در سال آينده يوم بؤس حاضر گردم . نعمان
</p>
<p style="direction:rtl;">ضامنی خواست که اگر در وعده مخالفت نمايد ضامن را
</p>
<p style="direction:rtl;">بقتل رساند . حنظله متحيّرانه بهر طرف نگريست
</p>
<p style="direction:rtl;">تا آنکه نظرش بر شريک بن عمر و بن قيس شيبانی
</p>
<p style="direction:rtl;">که يکی از خدّام نعمان بود افتاد و اين ابيات را بخواند :
</p>
<p style="direction:rtl;">ص ٥٩
</p>
<p style="direction:rtl;">" يا شريکا يا ابن عمرو هل من الموت محاله "
</p>
<p style="direction:rtl;">" يا أخا کلّ مصاب يا اخا من لا أخا له "
</p>
<p style="direction:rtl;">" يا أخا النّعمان فيک ال يوم عن شيخ کفاله "
</p>
<p style="direction:rtl;">" اين شيبان کريم أنعم الرّحمن بالّه ".
</p>
<p style="direction:rtl;">شريک گفت : ای برادر بجان جوانمردی نتوان نمود .
</p>
<p style="direction:rtl;">بيچاره متحيّر ماند پس شخصی که موسوم بقراد بن
</p>
<p style="direction:rtl;">اجدع کلبيّ بود برخاست و کفالت نمود مشروط باينکه
</p>
<p style="direction:rtl;">اگر يوم بؤس سنهء آتيه حنظله را تسليم ننمايد هر حکم
</p>
<p style="direction:rtl;">که پادشاه اراده فرمايد در حقّ او جاری کند . پس
</p>
<p style="direction:rtl;">نعمان پانصد شتر بحنظله احسان نموده روانه ساخت .
</p>
<p style="direction:rtl;">در سنهء بعد روز بؤس چون صبح صادق از افق مشرق
</p>
<p style="direction:rtl;">سر برآورد نعمان با حشمت بی‌پايان بر عادت مألوفه توجّه
</p>
<p style="direction:rtl;">بمحل غريّان نمود و قراد را بهمراهی آورد تا معرض
</p>
<p style="direction:rtl;">سخط پادشاهی گردد . ارکان دولت بشفاعت زبان
</p>
<p style="direction:rtl;">گشودند تا غروب مهلت خواستند که بلکه حنظله
</p>
<p style="direction:rtl;">عودت نمايد و پادشاه را مقصد چنان بود که از جهت
</p>
<p style="direction:rtl;">ص ٠ ٦
</p>
<p style="direction:rtl;">پاس محبّت حنظله را بقتل ضامن از هلاکت نجات دهد .
</p>
<p style="direction:rtl;">باری چون قريب بغروب شد قراد را برهنه ساخته
</p>
<p style="direction:rtl;">تا گردن زنند ناگاه از دور سواری پديد شد که بسرعت
</p>
<p style="direction:rtl;">تمام ميتاخت . نعمان بسيّاف گفت منتظر چه هستی
</p>
<p style="direction:rtl;">وزرا گفتند شايد اين سوار حنظله باشد چون
</p>
<p style="direction:rtl;">نزديک شد حنظلهء طائی بود . نعمانرا آمدن او موافق نيفتاد .
</p>
<p style="direction:rtl;">گفت ای جاهل احمق با وجود آنکه از پنجهء مرگ
</p>
<p style="direction:rtl;">گريختی بار ديگر چرا درآويختی . حنظله گفت : وفای
</p>
<p style="direction:rtl;">بعهد زهر هلاهل هلاکت را در مذاق من شيرين و گوارا
</p>
<p style="direction:rtl;">نمود . نعمان سؤال نمود باعث بر اين حقّ گذاری و وفا
</p>
<p style="direction:rtl;">پروری و مراعات عهد و پيمان چه امری بود ؟
</p>
<p style="direction:rtl;">حنظله گفت : اقرارم بوحدانيّت الهيّه و ايمانم بکتب منزلهء
</p>
<p style="direction:rtl;">سماويّه . نعمان گفت : بچه دين متديّنی ؟ جواب داد که بنفس
</p>
<p style="direction:rtl;">مسيحائی زنده و در صراط مستقيم روح اللّه پوينده‌ام .
</p>
<p style="direction:rtl;">نعمان گفت : نفحات قدسيّهء روح اللّه را بر مشام من
</p>
<p style="direction:rtl;">عرضه کن . حنظله يد بيضای هدايت را از جيب محبّة اللّه
</p>
<p style="direction:rtl;">ص ٦١
</p>
<p style="direction:rtl;">برآورد انوار انجيل بر بصر و بصيرت حاضرين
</p>
<p style="direction:rtl;">اشراق نمود و چون حنظله چند آيات الهيّه از انجيل
</p>
<p style="direction:rtl;">بالحان جليل تلاوت نمود نعمان و جميع وزرايش از بت
</p>
<p style="direction:rtl;">و بت پرستی بيزار و در دين الهی ثابت و راسخ گشته
</p>
<p style="direction:rtl;">بر زبان راندند که صد هزار افسوس که تا بحال ازين
</p>
<p style="direction:rtl;">رحمت بی پايان غافل و محجوب و از اين غمام فضل رحمن
</p>
<p style="direction:rtl;">مأيوس و محروم بوديم و فوراً غريّان را خراب نموده
</p>
<p style="direction:rtl;">از ظلم و اعتساف نادم و اساس عدل و انصاف را استوار
</p>
<p style="direction:rtl;">نمود . حال ملاحظه نمائيد که شخصی از اهل باديه بحسب
</p>
<p style="direction:rtl;">ظاهر گمنام و بيمقام چون بصفتی از صفات مخلصين
</p>
<p style="direction:rtl;">ظاهر شد چنين پادشاه غيور را با جمّ غفيری از ظلمت
</p>
<p style="direction:rtl;">شام ضلالت نجات داده بصبح هدايت دلالت نمود
</p>
<p style="direction:rtl;">و از باديهء هلاکت بت پرستی خلاص نموده بساحل بحر
</p>
<p style="direction:rtl;">وحدانيّت الهيّه وارد کرد و سبب ابطال چنين عاداتی
</p>
<p style="direction:rtl;">که فی الحقيقه آفت جمعيّت بشريّت و مخرّب بنيان
</p>
<p style="direction:rtl;">مدنيّت است گرديد . تفکّر و تعمّق لازم و تعقّل و تدبّر
</p>
<p style="direction:rtl;">ص ٦٢
</p>
<p style="direction:rtl;">واجب است . خلاصه قلب در منتهی درجهء احزان
</p>
<p style="direction:rtl;">و تأسّف که از هيچ وجه توجّه عموم را متوجّه آنچه اليوم
</p>
<p style="direction:rtl;">لائق و سزاوار است نميبيند . شمس حقيقت بر کلّ آفاق
</p>
<p style="direction:rtl;">مشرق و ما در ظلمات هوای خود گرفتار و بحر اعظم
</p>
<p style="direction:rtl;">از کلّ جهات متموّج و ما از تشنگی سوخته و افسرده
</p>
<p style="direction:rtl;">و ناتوان موائد الهيّه از سماء احديّت نازل و ما در مفازهء
</p>
<p style="direction:rtl;">قحط سرگشته و حيران ( من ميان گفت و گريه ميتنم ) .
</p>
<p style="direction:rtl;">و از جمله اسباب کلّيّه که سبب اجتناب اديان سائره
</p>
<p style="direction:rtl;">بتديّن بدين الهی گشته تعصّب و حميّت جاهليّه است .
</p>
<p style="direction:rtl;">مثلاً ملاحظه فرمايند که خطاب الهی بجمال نورانی و فلک
</p>
<p style="direction:rtl;">رحمانی سرور اهل عالم ( و جادلهم بالّتی هی احسن )
</p>
<p style="direction:rtl;">وارد و بمدارا و ملائمت مأمور چنانچه آن شجرهء مبارکهء
</p>
<p style="direction:rtl;">)لا شرقيّه و لا غربيّهء ) نبوّت ظلّ الطاف بينهايت را بر سر
</p>
<p style="direction:rtl;">عموم اهل عالم افکنده و بملاطفت کبری و خلق عظيم
</p>
<p style="direction:rtl;">رفتار و حرکت ميفرمودند و همچنين حضرت موسی
</p>
<p style="direction:rtl;">و حضرت هارون عليهما السّلام در خطاب و عتاب
</p>
<p style="direction:rtl;">ص ٦٣
</p>
<p style="direction:rtl;">بفرعون ذی الاوتاد بامر ( قولا له قولاً ليّناً ) مأمور .
</p>
<p style="direction:rtl;">با وجود شهرت سير خيريّهء انبيا و اولياء الهی که فی
</p>
<p style="direction:rtl;">الحقيقه در جميع مراتب هيئت بشريّه را تا قيام السّاعه
</p>
<p style="direction:rtl;">اُسوهء حسنه است مع ذلک بعضی از اين تلطّفات
</p>
<p style="direction:rtl;">و تعطّفات فوق العاده غافل و محجوب و از حقائق کتب
</p>
<p style="direction:rtl;">مقدّسهء الهيّه محروم و مهجور گشته از اهل سائر اديان
</p>
<p style="direction:rtl;">کمال اجتناب و احتراز را مجری و ابداً تعارفات عاديّه را
</p>
<p style="direction:rtl;">نيز جائز نميدانند . با وجود عدم جواز الفت و معاشرت
</p>
<p style="direction:rtl;">چگونه ميتوان نفسی را هدايت نموده از ظلام فانی
</p>
<p style="direction:rtl;">لا بصبح نورانی الّا منوّر فرمود و از اسفل جهل و ضلال
</p>
<p style="direction:rtl;">بصعود اعلی افق علم و هدی تشويق و تحريص نمود ؟
</p>
<p style="direction:rtl;">حال بعين انصاف ملاحظه نمائيد که اگر حنظله
</p>
<p style="direction:rtl;">با نعمان ابن منذر با کمال محبّت و صداقت و مهربانی
</p>
<p style="direction:rtl;">و مهمان پروری حرکت نميکرد آن پادشاه و جمّ غفير
</p>
<p style="direction:rtl;">از مشرکين را بوحدانيّت الهی چگونه مقرّ و معترف
</p>
<p style="direction:rtl;">ميگردانيد . اجتناب و احتراز و خشونت سبب اشمئزاز
</p>
<p style="direction:rtl;">ص ٦٤
</p>
<p style="direction:rtl;">قلوب و نفوس گردد و محبّت و ملاطفت و مدارا و ملائمت
</p>
<p style="direction:rtl;">سبب اقبال نفوس و توجّه قلوب شود . اگر شخصی
</p>
<p style="direction:rtl;">از مؤمنين موحّدين در حين ملاقات با نفسی از ملل اجنبيّه
</p>
<p style="direction:rtl;">اظهار احتراز نمايد و کلمهء موحشهء عدم تجويز معاشرت
</p>
<p style="direction:rtl;">و فقدان طهارت را بر زبان راند آن شخص اجنبی از اين
</p>
<p style="direction:rtl;">کلمه چنان محزون و مکدّر گردد که اگر شقّ القمر
</p>
<p style="direction:rtl;">نيز بيند اقبال بحقّ ننمايد و ثمرهء اجتناب اين باشد که
</p>
<p style="direction:rtl;">اگر در قلب آن شخص توجّه قليلی الی اللّه بوده از آن
</p>
<p style="direction:rtl;">نيز پشيمان گشته بکلّی از شاطی بحر ايمان بباديهء غفلت
</p>
<p style="direction:rtl;">و بطلان فرار نمايد و چون بممالک و وطن خود رسد
</p>
<p style="direction:rtl;">در جميع روزنامه ها درج نمايد که فلان ملّت در شرائط
</p>
<p style="direction:rtl;">انسانيّت بمنتهی درجهء قصورند . اگر قدری تفکّر
</p>
<p style="direction:rtl;">در آيات و بيّنات قرآنيّه و روايات مأثوره از نجوم سماء
</p>
<p style="direction:rtl;">احديّت نمائيم معلوم و مبرهن گردد که اگر نفسی
</p>
<p style="direction:rtl;">بصفات ايمانيّه متّصف و باخلاق روحانيّه متخلّق باشد
</p>
<p style="direction:rtl;">مظهر رحمت منبسطهء الهيّه است برای کلّ ممکنات
</p>
<p style="direction:rtl;">ص ٦٥
</p>
<p style="direction:rtl;">و مشرق الطاف رحمانيّه است بجهت کلّ موجودات
</p>
<p style="direction:rtl;">چه که صفات مقدّسهء اهل ايمان عدل و انصاف
</p>
<p style="direction:rtl;">و بردباری و مرحمت و مکرمت و حقوق پروری
</p>
<p style="direction:rtl;">و صداقت و امانت و وفاداری و محبّت و ملاطفت
</p>
<p style="direction:rtl;">و غيرت و حميّت و انسانيّت است . پس اگر نفسی
</p>
<p style="direction:rtl;">فی الحقيقه پاک و مقدّس باشد متشبّث بوسائلی شود
</p>
<p style="direction:rtl;">که جلب قلوب کلّ ملل عالم نمايد و بصفات حقّ جميع
</p>
<p style="direction:rtl;">عالم را بصراط مستقيم کشاند و از کوثر حيات ابديّه
</p>
<p style="direction:rtl;">چشاند . حال ما از جميع امور خيريّه چشم پوشيده سعادت
</p>
<p style="direction:rtl;">ابديّهء جمهور را فدای منافع موقّتهء خود مينمائيم و تعصّب
</p>
<p style="direction:rtl;">و حميّت جاهليّه را وسيلهء عزّت و اعتبار خويشتن ميشمريم .
</p>
<p style="direction:rtl;">باين قناعت ننموده بتکفير و تدمير يکديگر ميکوشيم
</p>
<p style="direction:rtl;">و چون خواهيم که اظهار معرفت و دانائی و زهد و ورع
</p>
<p style="direction:rtl;">و تقوای الهی نمائيم بطعن و سبّ اين و آن پردازيم
</p>
<p style="direction:rtl;">که عقيدهء فلان باطل است و عمل فلان ناقص عبادت
</p>
<p style="direction:rtl;">زيد قليل است و ديانت عمرو ضعيف افکار فلان
</p>
<p style="direction:rtl;">ص ٦٦
</p>
<p style="direction:rtl;">مشابه اطوار فرنگ است و اسرار فلان متوجّه نام
</p>
<p style="direction:rtl;">و ننگ صف جماعت دوش پيوسته نبود و اقتدای
</p>
<p style="direction:rtl;">بشخص ديگر جائز و شايسته نه . در اين ماه شخص
</p>
<p style="direction:rtl;">توانگری بحدائق باقيه نشتافت و خيرات و مبرّاتی
</p>
<p style="direction:rtl;">در پيشگاه مسند پيغمبری حاضر نگشت . بنيان شريعت
</p>
<p style="direction:rtl;">خراب شد و اساس ديانت تار و مار بساط ايمان
</p>
<p style="direction:rtl;">منطوی شد و اعلام ايقان مختفی گشت عالم بضلالت
</p>
<p style="direction:rtl;">افتاد و در ردّ مظالم فتور و رخاوت حاصل شد روزها
</p>
<p style="direction:rtl;">و ماهها بسر آمد و عقار و ضياع در دست مالک سال
</p>
<p style="direction:rtl;">گذشته باقی ماند . در اين شهر هفتاد حکومت مختلفه
</p>
<p style="direction:rtl;">مرتّب بود و حال روز بروز قلّت يافته بيست و پنج
</p>
<p style="direction:rtl;">حکومت يادگار ماند روزی دويست احکام متضادّه
</p>
<p style="direction:rtl;">و فتاوای متباينه از يک مصدر ظاهر و حال تجاوز
</p>
<p style="direction:rtl;">از پنجاه نمينمايد . جمّ غفيری از عباد اللّه بجهت محاکمه
</p>
<p style="direction:rtl;">سرگردان و حال در مأمن راحت مستريح و در امان .
</p>
<p style="direction:rtl;">يکروز مدّعی مغلوب و مدّعی عليه غالب و روز ديگر
</p>
<p style="direction:rtl;">ص ٦٧
</p>
<p style="direction:rtl;">مدّعی غالب و مدّعی عليه مغلوب حال اين مسلک
</p>
<p style="direction:rtl;">مستقيم نيز متروک شد . اين چه ديانت کفريّه است
</p>
<p style="direction:rtl;">و اين چه ضلالت شرکيّه وا ويلا وا شريعتا وا دينا
</p>
<p style="direction:rtl;">وا مصيبتا ای برادران مؤمنين زمان زمان آخر است
</p>
<p style="direction:rtl;">و روز قيامت نزديک . باری باينگونه کلمات تخديش
</p>
<p style="direction:rtl;">اذهان بيچارگان اهالی و تشويش قلوب درماندگان
</p>
<p style="direction:rtl;">مساکينی ميشود که از حقائق امور و اساس اين اقوال
</p>
<p style="direction:rtl;">خبر ندارند و نميدانند که صد هزار اغراض نفسانيّه
</p>
<p style="direction:rtl;">در تحت نقاب اقوال تعصّبيّهء بعضی مستور . لهذا گمان
</p>
<p style="direction:rtl;">ميکنند که قائل را غيرت دينيّه و خشية اللّه بر آن داشته
</p>
<p style="direction:rtl;">و حال آنکه قائل چون در آبادی عموم خرابی خصوصی
</p>
<p style="direction:rtl;">خود را می بيند فرياد کند و در بينائی ديگران کوری خود را
</p>
<p style="direction:rtl;">مشاهده مينمايد ناله و فغان آغاز کند . لکن ديدهء بصيرت
</p>
<p style="direction:rtl;">لازم که ادراک کند اگر اين قلوب مظهر خشية اللّه بود
</p>
<p style="direction:rtl;">البتّه رائحهء طيّبه‌اش چون مشک جان عالم را معطّر مينمود .
</p>
<p style="direction:rtl;">هيچ امری در عالم بمجّرد قول تصديق نشود .
</p>
<p style="direction:rtl;">ص ٦٨
</p>
<p style="direction:rtl;">" ورنه اين جغدان دغل افروختند
</p>
<p style="direction:rtl;">بانگ بازان سفيد آموختند "
</p>
<p style="direction:rtl;">" بانگ هدهد گر بياموزد قطا
</p>
<p style="direction:rtl;">راز هدهد کو و پيغام سبا "؟
</p>
<p style="direction:rtl;">و علمای ربّانی که از کتاب وحی الهی استنباط معانی و معارف
</p>
<p style="direction:rtl;">و حکم نامتناهی نموده‌اند و قلب منيرشان مهبط الهام غيبی
</p>
<p style="direction:rtl;">ربّانيست البتّه تفوّق ملّت بيضای حقّ را بر جميع ملل در کلّ
</p>
<p style="direction:rtl;">مراتب بکمال جدّ و جهد طالب و در تشبّث وسائل ما به
</p>
<p style="direction:rtl;">التّرقّی بمنتهای همّت ساعی و مجاهد و اگر نفسی از اين
</p>
<p style="direction:rtl;">مقاصد خيريّه غافل البتّه مقبول درگاه احديّت نبوده
</p>
<p style="direction:rtl;">بلکه در کمال نقص بهيئت تامّه ظاهر و در منتهای فقر
</p>
<p style="direction:rtl;">بکلمهء غنا ناطق .
</p>
<p style="direction:rtl;">" گر ضريری لَمتُر است و تيز خشم
</p>
<p style="direction:rtl;">گوشت پارش دان که او را نيست چشم "
</p>
<p style="direction:rtl;">" از مقلّد تا محقّق فرقهاست
</p>
<p style="direction:rtl;">کين چه داود است و آن ديگر صداست "
</p>
<p style="direction:rtl;">ص ٦٩
</p>
<p style="direction:rtl;">علم و دانش و پاکی و زهد و ورع و آزادگی بهيئت
</p>
<p style="direction:rtl;">و لباس نبوده و نيست . در زمان سياحت کلمهء مبارکه ای
</p>
<p style="direction:rtl;">از شخص بزرگواری استماع نمودم که تا بحال شيرينی
</p>
<p style="direction:rtl;">آن کلمه از کامم نرفته و آن اينست : نه هر عمامه ای دليل
</p>
<p style="direction:rtl;">زهد و علمست و نه هر کلاهی علّت جهل و فسق
</p>
<p style="direction:rtl;">ای بسا کلاه که عَلم عِلم برافراخت و ای بسا عمامه که حکم
</p>
<p style="direction:rtl;">شرع برانداخت . و کلمهء ثالث از اين کلمات مقدّسه کلمهء
</p>
<p style="direction:rtl;">)مخالفاً لهواه ) وارد . چه قدر اين عبارت شامل معانی
</p>
<p style="direction:rtl;">جليله است از جوامع الکلم و عبارات سهل ممتنعست
</p>
<p style="direction:rtl;">اسّ اساس اخلاق ممدوحهء انسانيّت است . و فی الحقيقه
</p>
<p style="direction:rtl;">اين کلمه شمع عالم و بنيان اعظم اخلاق روحانيّهء نورانيّهء
</p>
<p style="direction:rtl;">بنی آدم است معدّل کلّ اخلاق و سبب اعتدال حقيقی
</p>
<p style="direction:rtl;">تمام شيم مرضيّهء انسانيست . چه که هوای نفس
</p>
<p style="direction:rtl;">آتشی است که صد هزار خرمن وجود حکمای
</p>
<p style="direction:rtl;">دانشمند را سوخته و دريای علوم و فنونشان اين نار
</p>
<p style="direction:rtl;">مشتعله را مخمود ننموده . و چه بسيار واقع که نفسی بجميع
</p>
<p style="direction:rtl;">ص ٠ ٧
</p>
<p style="direction:rtl;">صفات حسنهء انسانيّه آراسته و بزيور عرفان پيراسته
</p>
<p style="direction:rtl;">لکن اتّباع هوی شيم مرضيّهء آن شخص را از هيئت
</p>
<p style="direction:rtl;">اعتدال خارج نموده در حيّز افراط انداخت نيّت خالصه را
</p>
<p style="direction:rtl;">بنيّت فاسده تبديل نمود و همچنين اخلاق در مواضع
</p>
<p style="direction:rtl;">لائقه ظاهر نگشت بلکه بقوّت هوی و هوس
</p>
<p style="direction:rtl;">از مسلک مستقيم نافع منحرف بمنهج غير صحيح مضرّ
</p>
<p style="direction:rtl;">متحوّل گشت . اخلاق حسنه عند اللّه و عند مقرّبين
</p>
<p style="direction:rtl;">درگاهش و نزد اولی الالباب مقبول و ممدوح‌ترين
</p>
<p style="direction:rtl;">امور لکن بشرط آنکه مرکز سنوحش عقل
</p>
<p style="direction:rtl;">و دانش و نقطهء استنادش اعتدال حقيقی باشد . و اگر
</p>
<p style="direction:rtl;">حقائق اين امور کما هو حقّه بيان گردد کار بتطويل
</p>
<p style="direction:rtl;">انجامد و موضوع و محمول از ميان برود . باری در اين بحر
</p>
<p style="direction:rtl;">هائل هوی کلّ طوائف اوروپ با اين همه تمدّن و صيتها
</p>
<p style="direction:rtl;">هالک و مستغرق و از اين جهت کلّ قضايای تمدّنيّه‌شان
</p>
<p style="direction:rtl;">ساقط النّتيجه است . بعضی از اين کلمه تعجّب ننمايند
</p>
<p style="direction:rtl;">و استيحاش نفرمايند چونکه مقصد اصلی و مطلب کلّی
</p>
<p style="direction:rtl;">ص ٧١
</p>
<p style="direction:rtl;">از بسط قوانين اعظم و وضع اصول و اساس اقوم جميع
</p>
<p style="direction:rtl;">شئون تمدّن سعادت بشريّه است و سعادت بشريّه
</p>
<p style="direction:rtl;">در تقرّب درگاه کبريا و راحت و آسايش اعلی و ادنی
</p>
<p style="direction:rtl;">از افراد هيئت عموميّه است و وسائل عظيمهء اين
</p>
<p style="direction:rtl;">دو مقصد اخلاق حسنهء انسانيّت است و تمدّن صوری
</p>
<p style="direction:rtl;">بی‌تمدّن اخلاق حکم ( أضغاث أحلام ) داشته و صفای
</p>
<p style="direction:rtl;">ظاهر بی‌کمال باطن ( کسراب بقيعة يحسبه الظّمآن ماءً )
</p>
<p style="direction:rtl;">انگاشته گردد . زيرا نتيجه ای که رضايت باری و راحت
</p>
<p style="direction:rtl;">و آسايش عموميست از تمدّن ظاهر صوری بتمامه
</p>
<p style="direction:rtl;">حاصل نشود و اهالی اوروپ در درجات عاليهء تمدّن
</p>
<p style="direction:rtl;">اخلاق ترقّی ننموده‌اند چنانچه از افکار و اطوار عموميّهء
</p>
<p style="direction:rtl;">ملل اوروپ واضح و آشکار است . مثلاً ملاحظه نمائيد
</p>
<p style="direction:rtl;">که اليوم اعظم آمال دول و ملل اوروپ تغلّب و اضمحلال
</p>
<p style="direction:rtl;">يکديگر است و در کمال کره باطن باظهار منتهی درجهء
</p>
<p style="direction:rtl;">الفت و محبّت و اتّحاد مشغول . و قضيّهء مشهورهء پادشاه
</p>
<p style="direction:rtl;">آشتی و آسايش پرور در تدارک مهمّات حربيّه و ازدياد
</p>
<p style="direction:rtl;">ص ٧٢
</p>
<p style="direction:rtl;">قوّهء عسکريّه بيشتر از ملوک جنگ‌آور بذل جهد بليغ
</p>
<p style="direction:rtl;">مينمايند چه که صلح و آشتی من دون قوّهء شديده ميسّر
</p>
<p style="direction:rtl;">نگردد در ظاهر بهانه نموده ليلاً و نهاراً جميعاً باعظم
</p>
<p style="direction:rtl;">جدّ و جهد در تدارکات حربيّه ميکوشند و اهالی مسکين
</p>
<p style="direction:rtl;">آنچه بعرق جبين پيدا کرده اکثرش را بايد انفاق
</p>
<p style="direction:rtl;">اين راه کنند . و چه قدر آلاف از نفوس که صنائع نافعه را
</p>
<p style="direction:rtl;">ترک نموده شب و روز بکمال همّت در ايجاد آلت مضرّهء
</p>
<p style="direction:rtl;">جديده که بيشتر از پيشتر سبب سفک دماء ابناء
</p>
<p style="direction:rtl;">جنس است مشغولند و هر روز آلت حرّاقهء جديده
</p>
<p style="direction:rtl;">احداث و ايجاد ميکنند و دول مجبور بر اين گردند
</p>
<p style="direction:rtl;">که آلات حربيّهء قديم را ترک نموده در تدارک آلات
</p>
<p style="direction:rtl;">جديده کوشند چه که آلات حربيّهء قديم با آلات
</p>
<p style="direction:rtl;">حربيّهء جديد مقاومت ننمايد . چنانچه در اين ايّام
</p>
<p style="direction:rtl;">که سنهء هزار و دويست و نود و دو هجريست در ممالک
</p>
<p style="direction:rtl;">آلمان صنعت تفنگ جديدی و در ممالک نمچه ايجاد توپ
</p>
<p style="direction:rtl;">نحاسی تازه ای نموده‌اند که از تفنگ هنری مارتی و توپ
</p>
<p style="direction:rtl;">ص ٧٣
</p>
<p style="direction:rtl;">کروپ آتش بارتر و در هدم بنيان انسانی شديدتر
</p>
<p style="direction:rtl;">و سريع التّأثيرتر است . و اين مصارف باهظه را بايد
</p>
<p style="direction:rtl;">که رعايای فلک زده تحمّل نمايند . حال انصاف دهيد
</p>
<p style="direction:rtl;">که اين تمدّن صوری بدون تمدّن حقيقی اخلاقی سبب
</p>
<p style="direction:rtl;">آسايش و راحت عمومی و وسيلهء اجتلاب مرضات
</p>
<p style="direction:rtl;">الهی است و يا خود مخرّب بنيان انسانيّت و مدمّر ارکان
</p>
<p style="direction:rtl;">آسايش و سعادت است ؟ در سنهء هزار و هشتصد
</p>
<p style="direction:rtl;">و هفتاد ميلادی که محاربه بين آلمان و فرنسا واقع شد
</p>
<p style="direction:rtl;">از قرار مشهور ششصد هزار نفس در ميدان مهاجمه
</p>
<p style="direction:rtl;">و مدافعه مأيوس و مقهور کشته گشتند . چه بسيار
</p>
<p style="direction:rtl;">بنيان خاندانها که از اساس منهدم شد و چه بسيار مدن
</p>
<p style="direction:rtl;">در شام در منتهای معموريّت بود و بامداد عاليها
</p>
<p style="direction:rtl;">سافلها گشت . چه قدر اولاد صغار که يتيم و بی‌پرستار
</p>
<p style="direction:rtl;">ماندند و چه قدر پدران و مادران سالخورده ثمرهء
</p>
<p style="direction:rtl;">زندگانيشان جوانان نورسيده را در خاک و خون غلطان
</p>
<p style="direction:rtl;">و مرده ديدند و چه قدر نساء که بی رجال و دستگير
</p>
<p style="direction:rtl;">ص ٧٤
</p>
<p style="direction:rtl;">ماندند . و همچنين کيفيّات احراق کتابخانه‌ها و بعض
</p>
<p style="direction:rtl;">ابنيهء جسيمهء فرنسا و آتش زدن دار الشّفای عسکريّه
</p>
<p style="direction:rtl;">با جميع عساکر مجروحهء مريضه ووقايع مؤلمه و حرکات
</p>
<p style="direction:rtl;">موحشهء طائفهء کومون و حوادث مدهشهء اختلاف
</p>
<p style="direction:rtl;">و تحزّب جمعيّات متضادّهء متقاتله در پاريس و منازعه
</p>
<p style="direction:rtl;">و عدوان مابين رؤسای دينيّهء قاتوليک و حکومت آلمان
</p>
<p style="direction:rtl;">و ظهور فتنه ها و فسادها و تدمير بلاد و اوطان و خونريزی
</p>
<p style="direction:rtl;">ميان حزبين جمهوريّت و دون کارلوس در اسپانيا .
</p>
<p style="direction:rtl;">خلاصه از اينگونه وقايع که دلالت بر عدم تمدّن اخلاق
</p>
<p style="direction:rtl;">طوائف اوروپ مينمايد بسيار و اين عبد چون هتک
</p>
<p style="direction:rtl;">جهتی را مقصود نداشته لهذا بچند کلمه اختصار نموده .
</p>
<p style="direction:rtl;">حال واضحست که شخص عاقل بصير و عارف خبير
</p>
<p style="direction:rtl;">تصديق اينگونه امور ننمايد . آيا طوائف و قبائليکه
</p>
<p style="direction:rtl;">مغاير شيم حسنهء عالم انسانی اينگونه امور موحشه
</p>
<p style="direction:rtl;">در مابينشان جاريست چگونه سزاوار است که ادّعای
</p>
<p style="direction:rtl;">تمدّن حقيقی کامل تامّ نمايند ؟ علی الخصوص که نتيجه ای
</p>
<p style="direction:rtl;">ص ٧٥
</p>
<p style="direction:rtl;">از اين امور مأمول نه الّا تغلّب و تسلّط موقّت حالی
</p>
<p style="direction:rtl;">و چون اين نتيجه باقی و پايدار نه لهذا نزد اولی الالباب
</p>
<p style="direction:rtl;">تقيّد و اهتمام را سزاوار نيست . در قرون سالفه کراراً
</p>
<p style="direction:rtl;">و مراراً حکومت آلمان غالب بر فرنسا گشت و همچنين
</p>
<p style="direction:rtl;">سلطنت فرنسا دفعات عديده بر اقليم آلمان حکمرانی نمود .
</p>
<p style="direction:rtl;">حال جائز که ششصد هزار نفوس مسکين از بندگان
</p>
<p style="direction:rtl;">پروردگار فدای اين نتائج و منافع موقّتهء صوريّه گردد ؟
</p>
<p style="direction:rtl;">لا و اللّه . بلکه اطفال نيز ادراک مضرّت اينگونه امور
</p>
<p style="direction:rtl;">بنمايند ولکن متابعت هوی صد هزار حجاب از دل
</p>
<p style="direction:rtl;">بر ديده افکند و بصر و بصيرت هر دو نا بينا گردد .
</p>
<p style="direction:rtl;">" چون غرض آمد هنر پوشيده شد
</p>
<p style="direction:rtl;">صد حجاب از دل بسوی ديده شد "
</p>
<p style="direction:rtl;">بلی تمدّن حقيقی وقتی در قطب عالم عَلَم افرازد که
</p>
<p style="direction:rtl;">چند ملوک بزرگوار بلند همّت چون آفتاب
</p>
<p style="direction:rtl;">رخشندهء عالم غيرت و حميّت بجهت خيريّت
</p>
<p style="direction:rtl;">و سعادت عموم بشر بعزمی ثابت و رأی راسخ قدم
</p>
<p style="direction:rtl;">ص ٧٦
</p>
<p style="direction:rtl;">پيش نهاده مسئلهء صلح عمومی را در ميدان مشورت
</p>
<p style="direction:rtl;">گذارند و بجميع وسائل و وسائط تشبّث نموده عقد
</p>
<p style="direction:rtl;">انجمن دول عالم نمايند و يک معاهدهء قويّه و ميثاق و شروط
</p>
<p style="direction:rtl;">محکمهء ثابته تأسيس نمايند و اعلان نموده باتّفاق عموم
</p>
<p style="direction:rtl;">هيئت بشريّه مؤکّد فرمايند . اين امر اتمّ اقوم را که فی
</p>
<p style="direction:rtl;">الحقيقه سبب آسايش آفرينش است کلّ سکّان ارض
</p>
<p style="direction:rtl;">مقدّس شمرده جميع قوای عالم متوجّه ثبوت و بقای
</p>
<p style="direction:rtl;">اين عهد اعظم باشند . و در اين معاهدهء عموميّه تعيين
</p>
<p style="direction:rtl;">و تحديد حدود و ثغور هر دولتی گردد و توضيع روش
</p>
<p style="direction:rtl;">و حرکت هر حکومتی شود و جميع معاهدات
</p>
<p style="direction:rtl;">و مناسبات دوليّه و روابط و ضوابط مابين هيئت
</p>
<p style="direction:rtl;">حکومتيّهء بشريّه مقرّر و معيّن گردد و کذلک قوّهء
</p>
<p style="direction:rtl;">حربيّهء هر حکومتی بحدّی معلوم مخصّص شود . چه
</p>
<p style="direction:rtl;">اگر تدارکات محاربه و قوّهء عسکريّهء دولتی ازدياد يابد
</p>
<p style="direction:rtl;">سبب توهّم دول سائره گردد . باری اصل مبنای اين عهد
</p>
<p style="direction:rtl;">قويم را بر آن قرار دهند که اگر دولتی از دول من بعد
</p>
<p style="direction:rtl;">ص ٧٧
</p>
<p style="direction:rtl;">شرطی از شروط را فسخ نمايد کلّ دول عالم بر اضمحلال
</p>
<p style="direction:rtl;">او قيام نمايند بلکه هيئت بشريّه بکمال قوّت بر تدمير
</p>
<p style="direction:rtl;">آنحکومت برخيزد . اگر جسم مريض عالم باين داروی
</p>
<p style="direction:rtl;">اعظم موفّق گردد البتّه اعتدال کلّی کسب نموده
</p>
<p style="direction:rtl;">بشفای باقی دائمی فائز گردد . ملاحظه فرمائيد که اگر
</p>
<p style="direction:rtl;">چنين نعمتی ميسّر شود هيچ سلطنت و حکومتی محتاج
</p>
<p style="direction:rtl;">تهيُّأ و تدارکات مهمّات جنگ و حرب نباشد و مضطرّ
</p>
<p style="direction:rtl;">باصطناع آلات حربيّهء جديده بجهت مقهوريّت نوع
</p>
<p style="direction:rtl;">انسان نگردد بلکه بعسکر قليلی که سبب تأمين
</p>
<p style="direction:rtl;">مملکت و تأديب اهل فساد و شقاوت و منع فتن
</p>
<p style="direction:rtl;">داخليّه است محتاج و بس . از اين جهت اوّلاً بندگان
</p>
<p style="direction:rtl;">الهی عموم اهالی از تحمّل اثقال مصارف باهظهء حربيّهء
</p>
<p style="direction:rtl;">دول راحت و مستريح شوند ثانياً نفوس کثيره اوقات
</p>
<p style="direction:rtl;">خود را دائماً در اصطناع آلات مضرّه که شواهد درندگی
</p>
<p style="direction:rtl;">و خونخواری و منافی موهبت کلّيّهء عالم انسانی است
</p>
<p style="direction:rtl;">صرف ننمايند بلکه در آنچه سبب آسايش و حيات
</p>
<p style="direction:rtl;">ص ٧٨
</p>
<p style="direction:rtl;">و زندگی جهانيانست کوشيده سبب فلاح و نجاح نوع
</p>
<p style="direction:rtl;">بشر گردند و عموم دول عالم بکمال عزّت بر سرير
</p>
<p style="direction:rtl;">تاجداری مستقرّ و کافّهء قبائل و امم در مهد آسايش
</p>
<p style="direction:rtl;">و راحت آرميده و مستريح شوند . و بعضی اشخاص
</p>
<p style="direction:rtl;">که از همم کلّيّهء عالم انسان بيخبرند اين امر را بسيار
</p>
<p style="direction:rtl;">مشکل بلکه محال و ممتنع شمرند . نچنانست بلکه از فضل
</p>
<p style="direction:rtl;">پروردگار و عنايت مقرّبين درگاه آفريدگار و همّت
</p>
<p style="direction:rtl;">بيهمتای نفوس کاملهء ماهره و افکار و آراء فرائد زمانه
</p>
<p style="direction:rtl;">هيچ امری در وجود ممتنع و محال نبوده و نيست همّت
</p>
<p style="direction:rtl;">همّت غيرت غيرت لازمست . چه بسيار امور که در ازمنهء
</p>
<p style="direction:rtl;">سابقه از مقولهء ممتنعات شمرده ميشد که ابداً عقول
</p>
<p style="direction:rtl;">تصوّر وقوع آنرا نمينمود حال ملاحظه مينمائيم که بسيار
</p>
<p style="direction:rtl;">سهل و آسان گشته و اين امر اعظم اقوم که فی الحقيقه
</p>
<p style="direction:rtl;">آفتاب انور جهان مدنيّت و سبب فوز و فلاح و راحت
</p>
<p style="direction:rtl;">و نجاح کلّ است از چه جهت ممتنع و محال فرض شود ؟
</p>
<p style="direction:rtl;">و لابدّ بر اينست که عاقبت شاهد اين سعادت در انجمن
</p>
<p style="direction:rtl;">ص ٧٩
</p>
<p style="direction:rtl;">عالم جلوه‌گر گردد . چه که آلات و ادوات حربيّه
</p>
<p style="direction:rtl;">بر اين منوال بدرجه ای رسد که حرب بدرجهء ما لا يطاق
</p>
<p style="direction:rtl;">هيئت بشريّه واصل گردد . از اين تفاصيل مشروحهء
</p>
<p style="direction:rtl;">گذشته مبرهن است که شرف و بزرگواری انسان به 
</p>
<p style="direction:rtl;">خونخوارگی و تيز چنگی و تدمير مداين و ممالک اجنبی
</p>
<p style="direction:rtl;">و تتبير و اهلاک جيوش و اهالی نبوده بلکه سبب
</p>
<p style="direction:rtl;">بلند اختری و جوان بختی صيت عدالت پروری و دلجوئی
</p>
<p style="direction:rtl;">عموم رعايا از اعالی و ادانی و تعمير ممالک و مُدُن و قُری
</p>
<p style="direction:rtl;">و حوالی و نواحی و ترفيه و ترويح بندگان الهی و وضع
</p>
<p style="direction:rtl;">اسّ اساس اصول ترقّی و توسيع حال جمهور و تزييد
</p>
<p style="direction:rtl;">ثروت و غنای عموميست . ملاحظه فرمائيد که در امکان
</p>
<p style="direction:rtl;">چه بسيار ملوک جهانگير بر سرير کشورستانی
</p>
<p style="direction:rtl;">مستقرّ گشتند . از آنجمله هلاکوخان و امير تيمور گورکان
</p>
<p style="direction:rtl;">که فی الحقيقه قطعهء عظيمهء آسيا را در قبضهء تصرّف
</p>
<p style="direction:rtl;">آوردند و اسکندر رومی و ناپليون اوّل که دست
</p>
<p style="direction:rtl;">تطاول را بر سه قطعه از قطعات خمسهء عالم گشودند .
</p>
<p style="direction:rtl;">ص ٨٠ 
</p>
<p style="direction:rtl;">آيا چه ثمره ای از اين فتوحات جسيمه مترتّب شد ؟ مملکتی
</p>
<p style="direction:rtl;">معمور گشت و يا خود سعادتی منظور آمد ؟ سبب استقرار
</p>
<p style="direction:rtl;">سلطنت شد و يا باعث انقراض حکومت از آن خاندان
</p>
<p style="direction:rtl;">گرديد ؟ هلاکوی چنگيز جنگ‌انگيز از جهان
</p>
<p style="direction:rtl;">گيريش ثمره ای مشهود نشد جز آنکه قطعهء آسيا از نائرهء
</p>
<p style="direction:rtl;">حروبات شديده چون تلّ خاکستر گشت و امير تيمور
</p>
<p style="direction:rtl;">از کشورستانی بغير از تشتّت جمعيّت عالم و تخريب بنيان
</p>
<p style="direction:rtl;">بنی آدم نتيجه ای حاصل نکرد و اسکندر رومی
</p>
<p style="direction:rtl;">از فتوحات عظيمه‌اش جز سقوط پسرش از سرير
</p>
<p style="direction:rtl;">تاجداری و تغلّب فلسقوس و بطلميوس بر کلّ ممالکش
</p>
<p style="direction:rtl;">فائده ای مشاهده نشد و ناپليون اوّل از ظفر بر ملوک
</p>
<p style="direction:rtl;">اوروپ الّا تخريب ممالک معموره و تدمير نفوس عامّه
</p>
<p style="direction:rtl;">و استيلاء تزلزل و اضطراب شديد در قطعهء اوروپ
</p>
<p style="direction:rtl;">و اسيری نفس خود در انجام ايّام فوائدی نيافت .
</p>
<p style="direction:rtl;">اين آثار ملوک جهانگير . ولکن قدری در فضائل
</p>
<p style="direction:rtl;">و خصائل حميده و عظمت و بزرگواری شأن شهريار
</p>
<p style="direction:rtl;">ص ٨١
</p>
<p style="direction:rtl;">عادل انوشيروان باذل تأمّل نمائيد که آن سرور داد
</p>
<p style="direction:rtl;">پرور در زمانی بر سرير جهانبانی مستقرّ شد که بنيان قويّ
</p>
<p style="direction:rtl;">الارکان سلطنت ايرانرا از هر جهت خلل و فتور
</p>
<p style="direction:rtl;">طاری شده بود بعقل خداداد تأسيس عدل و داد نموده
</p>
<p style="direction:rtl;">بنيان ظلم و بيداد را قلع و قمع و هيئت پريشان ايران را
</p>
<p style="direction:rtl;">در ظلّ جناح سلطنتش جمع فرمود . در مدّتی قليله ممالک
</p>
<p style="direction:rtl;">پژمردهء ويران ايران به پرتو حيات بخش توجّهاتش
</p>
<p style="direction:rtl;">زنده و برازنده‌ترين ممالک معمورهء مسکونه گشت
</p>
<p style="direction:rtl;">قوای متحلّلهء حکومت را تکرار اعاده و مزداد و صيت
</p>
<p style="direction:rtl;">عدل و انصافش آفاق اقاليم سبعه را احاطه نمود جمهور
</p>
<p style="direction:rtl;">اهالی از حضيض ذلّت و فلاکت باوج عزّت و سعادت
</p>
<p style="direction:rtl;">صعود نمودند . با وجود آنکه از ملّت مجوس بود صدر
</p>
<p style="direction:rtl;">آفرينش شمس حقيقت آسمان نبوّت بکلام مبارک ( انّی
</p>
<p style="direction:rtl;">وُلِدتُ فی زمن ملک عادل ) ناطق گشتند و اظهار مسرّت
</p>
<p style="direction:rtl;">از ولادت در زمان حکومت او فرمودند . حال آن
</p>
<p style="direction:rtl;">بزرگوار آيا بسير مرضيّه باين مقام بلند اعلی فائز گشت
</p>
<p style="direction:rtl;">ص ٨٢
</p>
<p style="direction:rtl;">يا خود بجهان گيری و خون ريزی ؟ ملاحظه فرمائيد
</p>
<p style="direction:rtl;">که در قطب ابداع بچه شأنی مفتخر و متباهی گشت
</p>
<p style="direction:rtl;">که آوازهء بزرگواريش در جهان فانی جاويد و باقی ماند
</p>
<p style="direction:rtl;">و بحيات ابديّه موفّق گرديد . و اگر به بيان زندگی دائمی
</p>
<p style="direction:rtl;">بزرگواران بپردازيم کار اين مختصر به مطوّل انجامد و چون
</p>
<p style="direction:rtl;">واضح و مبرهن نيست که از قرائت اين کتاب تأثير
</p>
<p style="direction:rtl;">فوائد کلّيّه در افکار عمومی اهالی ايران حاصل گردد
</p>
<p style="direction:rtl;">لهذا اختصار نمائيم و بعضی مسائل را که قريب عقول
</p>
<p style="direction:rtl;">ناس است ذکر کنيم . و لکن اگر از اين مختصر نتائج
</p>
<p style="direction:rtl;">حسنه مشهود گردد انشاء اللّه تعالی من بعد باسّ اساس
</p>
<p style="direction:rtl;">حکم الهيّه در عوالم ملکيّه پرداخته بعضی کتب مفيدهء
</p>
<p style="direction:rtl;">مفصّله تحرير گردد . باری در عالم وجود سطوت قاهرهء
</p>
<p style="direction:rtl;">جنود عدل را قوای اعظم عالم مقابلی نکند و بنيان
</p>
<p style="direction:rtl;">مرصوص حصون حصينه مقاومت ننمايد . چه که
</p>
<p style="direction:rtl;">فتوحات اين سيف قاطع را کلّ برايا طوعاً و رضاءً
</p>
<p style="direction:rtl;">مغلوب گردند و ويرانهای عالم از هجوم اين جنود باعلی
</p>
<p style="direction:rtl;">ص ٨٣
</p>
<p style="direction:rtl;">درجهء معموريّت و آبادی سرافراز شود . دو رايت
</p>
<p style="direction:rtl;">اعظمست که بر افسر هر جهانبانی سايه افکند بمثابهء
</p>
<p style="direction:rtl;">نيّر اعظم انوار ساطعهء حکومتش بکمال سهولت
</p>
<p style="direction:rtl;">در ارکان عالم نفوذ کند . رايت اوّليّه عقل و رايت ثانيه
</p>
<p style="direction:rtl;">عدل . اين دو قوّهء عظيم را جبال آهنين مقاومت نتواند
</p>
<p style="direction:rtl;">و سدّ سکندريرا متانت نماند . و اين واضح و بديهی است
</p>
<p style="direction:rtl;">که حيات اين عالم فانی چون نسائم صبحگاهی بی ثبات
</p>
<p style="direction:rtl;">و در مرور . در اين صورت خوشا بزرگواريکه در سبيل
</p>
<p style="direction:rtl;">رضايت باری صيت ممدوحه و ذکر خيری يادگار گذارد .
</p>
<p style="direction:rtl;">" چو آهنگ رفتن کند جان پاک
</p>
<p style="direction:rtl;">چو بر تخت مردن چو بر روی خاک "
</p>
<p style="direction:rtl;">بلی جهانگشائی و کشورستانی ممدوح و بلکه در بعضی
</p>
<p style="direction:rtl;">اوقات جنگ بنيان اعظم صلح است و تدمير سبب تعمير .
</p>
<p style="direction:rtl;">مثلاً شهريار بزرگواری اگر در مقابل عدوّی باغی طاغی
</p>
<p style="direction:rtl;">صف جنگ بيارايد و يا آنکه بجهت جمع شمل هيئت
</p>
<p style="direction:rtl;">و ممالک متشتّتهء پراکنده سمند همّت را در ميدان جلادت
</p>
<p style="direction:rtl;">ص ٨٤
</p>
<p style="direction:rtl;">و شجاعت بر انگيزد خلاصه محاربه‌اش مبنی بر نوايای
</p>
<p style="direction:rtl;">صالحه باشد فی الحقيقه اين قهر عين لطف و اين ظلم
</p>
<p style="direction:rtl;">جوهر عدل و اين جنگ بنيان آشتی است . اليوم شايستهء
</p>
<p style="direction:rtl;">ملوک مقتدر تأسيس صلح عموميست زيرا فی الحقيقه
</p>
<p style="direction:rtl;">آزادی جهانيان است . کلمهء رابعهء آن روايت باهر الهدايهء
</p>
<p style="direction:rtl;">)مطيعاً لامر مولاه ( است . اين معلوم و مبرهن است
</p>
<p style="direction:rtl;">که اعظم منقبت عالم انسانی اطاعت پروردگار است
</p>
<p style="direction:rtl;">و شرف و عزّتش در متابعت اوامر و نواهی خداوند يکتا .
</p>
<p style="direction:rtl;">نورانيّت امکان بديانت است و ترقّی و فوز و سعادت
</p>
<p style="direction:rtl;">خلق در متابعت احکام کتب مقدّسهء الهيّه . فی الجمله
</p>
<p style="direction:rtl;">ملاحظه شود مشهود گردد که در عالم وجود ظاهراً
</p>
<p style="direction:rtl;">و باطناً اعظم اساس متين رصين و اکبر بنيان قويم
</p>
<p style="direction:rtl;">رزين که محيط بر آفرينش و کافل کمالات معنويّه
</p>
<p style="direction:rtl;">و صوريّه و ضابط سعادت و مدنيّت هيئت عموميّهء
</p>
<p style="direction:rtl;">بشريّه است ديانتست .اگر چه بعضی سبک مغزان
</p>
<p style="direction:rtl;">که تعمّق و تدبّر در اسّ اساس اديان الهيّه ننموده‌اند
</p>
<p style="direction:rtl;">ص ٨٥
</p>
<p style="direction:rtl;">و روش بعضی مدّعيان کاذبهء تديّن را ميزان قرار داده
</p>
<p style="direction:rtl;">کلّ را بآن قياس نمايند از اين جهت اديان را مانع ترقّی
</p>
<p style="direction:rtl;">عموم انگاشته‌اند بلکه مؤسّس نزاع و جدال و مسبّب
</p>
<p style="direction:rtl;">بغض و عداوت کلّيّه بين اقوام بشريّه شمرده‌اند .
</p>
<p style="direction:rtl;">و اين قدر ملاحظه ننموده‌اند که اساس اديان الهی را
</p>
<p style="direction:rtl;">از اعمال مدّعيان ديانت ادراک نتوان نمود .چه که هر
</p>
<p style="direction:rtl;">امر خيری که در ابداع شبه آن متصوّر نه قابل سوء
</p>
<p style="direction:rtl;">استعمال است .مثلاً اگر سراج نورانی در دست
</p>
<p style="direction:rtl;">جهلای صبيان و نابينايان افتد خانه نيفروزد و ظلمت
</p>
<p style="direction:rtl;">مستوليه زائل نگردد بلکه خانه و خود را هر دو
</p>
<p style="direction:rtl;">بسوزاند . در اين صورت ميتوان گفت سراج
</p>
<p style="direction:rtl;">مذموم است ؟ لا و اللّه . سراج هادی سبيل و نور دهندهء
</p>
<p style="direction:rtl;">شخص بصير است لکن ضرير را آفتی است عظيم .
</p>
<p style="direction:rtl;">از جملهء منکران ديانت شخصی بوده وُلتر نام از اهل
</p>
<p style="direction:rtl;">فرانسه و کتب عديده در ردّ اديان تصنيف نموده که
</p>
<p style="direction:rtl;">مضامينش سزاوار ملعبهء صبيان بيخردانست . اين شخص
</p>
<p style="direction:rtl;">ص ٨٦
</p>
<p style="direction:rtl;">حرکات و سکنات پاپرا که رئيس مذهب کاتوليک است
</p>
<p style="direction:rtl;">و فتن و فساد رؤسای روحانيّهء ملّت مسيحيّه را ميزان
</p>
<p style="direction:rtl;">قرار داده بر روح اللّه زبان اعتراض گشوده و بعقل
</p>
<p style="direction:rtl;">سقيم ملتفت معانی حقيقيّهء کتب مقدّسهء الهيّه نگشته
</p>
<p style="direction:rtl;">بر بعضی مضامين کتب منزلهء سماويّه محذورات
</p>
<p style="direction:rtl;">و مشکلات بيان کرده ( و ننزّل من القرآن ما هو شفاء
</p>
<p style="direction:rtl;">و رحمة للمؤمنين و لا يزيد الظّالمين الّا خسارا )
</p>
<p style="direction:rtl;">" خوش بيان کرد آن حکيم غزنوی
</p>
<p style="direction:rtl;">بحر محجوبان مثال معنوی "
</p>
<p style="direction:rtl;">" که ز قرآن گر نه بيند غير قال
</p>
<p style="direction:rtl;">اين عجب نبود ز اصحاب ضلال "
</p>
<p style="direction:rtl;">" کز شعاع آفتاب پر ز نور
</p>
<p style="direction:rtl;">غير گرمی می نيابد چشم کور "
</p>
<p style="direction:rtl;">)يضلّ به کثيراً و يهدی به کثيراً و ما يضلّ به الّا
</p>
<p style="direction:rtl;">الفاسقين ) . اين معلوم و واضحست که اعظم وسائط
</p>
<p style="direction:rtl;">فوز و فلاح عباد و اکبر وسائل تمدّن و نجاح من
</p>
<p style="direction:rtl;">ص ٨٧
</p>
<p style="direction:rtl;">فی البلاد محبّت و الفت و اتّحاد کلّی بين افراد نوع
</p>
<p style="direction:rtl;">انسانی است و هيچ امری در عالم بدون اتّحاد و اتّفاق
</p>
<p style="direction:rtl;">متصوّر و ميسّر نگردد و در عالم اکمل وسائل الفت
</p>
<p style="direction:rtl;">و اتّحاد ديانت حقيقيّهء الهيّه است ( لو أنفقتَ ما فی
</p>
<p style="direction:rtl;">الارض جميعاً ما الّفتَ بين قلوبهم و لکنّ اللّه ألّف
</p>
<p style="direction:rtl;">بينهم ). چنانچه در بعثت انبيای الهی قوّهء اتّحاد حقيقی
</p>
<p style="direction:rtl;">باطنی و ظاهری قبائل و طوائف متضادّهء متقاتله را
</p>
<p style="direction:rtl;">در ظلّ کلمهء واحده جمع نموده صد هزار جان حکم جان
</p>
<p style="direction:rtl;">واحد يافته و هزاران نفوس بهيئت شخص يگانه
</p>
<p style="direction:rtl;">مجسّم گشته .
</p>
<p style="direction:rtl;">" بر مثال موجها اعدادشان
</p>
<p style="direction:rtl;">در عدد آورده باشد بادشان "
</p>
<p style="direction:rtl;">" چونکه حق رشّ عليهم نوره
</p>
<p style="direction:rtl;">مفترق هر گز نگردد نور هو "
</p>
<p style="direction:rtl;">" جان گرگان و سگان از هم جداست
</p>
<p style="direction:rtl;">متّحد جانهای شيران خداست "
</p>
<p style="direction:rtl;">ص ٨٨
</p>
<p style="direction:rtl;">تفاصيل واقعهء در زمان بعثت انبيای سلف عليهم السّلام
</p>
<p style="direction:rtl;">و اطوار و احوال و آثارشان کما هو حقّه در تواريخ معتبره
</p>
<p style="direction:rtl;">مفصّلاً مذکور نه بلکه در آيات قرآنيّه و احاديث
</p>
<p style="direction:rtl;">و توراة مجمل ذکر شده . لکن چون از زمان حضرت
</p>
<p style="direction:rtl;">موسی تا بحال جميع امور در قرآن عظيم و احاديث صحيحه
</p>
<p style="direction:rtl;">و توراة و تواريخ معتبره مندرج لهذا مختصراً
</p>
<p style="direction:rtl;">بيان ميشود تا ببراهين متقنه نزد کلّ معلوم و واضح
</p>
<p style="direction:rtl;">گردد که در عالم وجود آيا ديانت اسّ اصول اصليّهء
</p>
<p style="direction:rtl;">انسانيّت و مدنيّت است و يا خود چنانچه ولتر و امثال
</p>
<p style="direction:rtl;">او گمان برده‌اند مخرّب بنيان ترقّی و راحت و آسايش
</p>
<p style="direction:rtl;">جمعيّت بشريّه است . و از اين جهت که مجال انکار بجهت
</p>
<p style="direction:rtl;">طائفه ای از طوائف عالم باقی نماند بقسمی بيان ميشود
</p>
<p style="direction:rtl;">که مطابق تواريخ صحيحهء عموم ملل و مصدّق کلّ اهل
</p>
<p style="direction:rtl;">عالم است . در زمانيکه بنی اسرائيل در مملکت مصر
</p>
<p style="direction:rtl;">از توالد و تناسل تکثّر نموده در جميع ممالک مصر
</p>
<p style="direction:rtl;">منتشر گشتند پادشاهان قبطيان فراعنهء مصر بر اعزاز
</p>
<p style="direction:rtl;">ص ٨٩
</p>
<p style="direction:rtl;">و قوّت قوم خود قبطی و اذلال و حقارت سبطی
</p>
<p style="direction:rtl;">که غريب ميشمردند برخاستند و مدّتی مديد بنی
</p>
<p style="direction:rtl;">اسرائيل مختلف و متفرّق شده در تحت ايادی ظلم و جور
</p>
<p style="direction:rtl;">قبطيان اسير و در اعين کلّ ناس سفيل و حقير بودند 
</p>
<p style="direction:rtl;">بقسمی که حقيرترين قبطی اذيّت و جفا بر عزيزترين
</p>
<p style="direction:rtl;">سبطی مينمود . تا آنکه اسارت و ذلّت و مظلوميّت
</p>
<p style="direction:rtl;">بدرجهء نهايت رسيد . شب و روز بنی اسرائيل نه از جان
</p>
<p style="direction:rtl;">در امان و نه اطفال و عيالشان را از بيدادی عوانان فرعون
</p>
<p style="direction:rtl;">ملجأ و پناهی نمايان طعامشان از فرط مصائب و آلام
</p>
<p style="direction:rtl;">قطعات دل پر خون و شرابشان سرشک مثابهء جيحون .
</p>
<p style="direction:rtl;">بنی اسرائيل در اين حال پر ملال تا که جمال موسوی
</p>
<p style="direction:rtl;">أشعّهء نار احديّه را از شطر وادی ايمن بقعهء مبارکه
</p>
<p style="direction:rtl;">مشاهده فرمودند و ندای جان فزای الهی را از نار
</p>
<p style="direction:rtl;">موقدهء ربّانيّه در شجرهء ( لا شرقيّه و لا غربيّه ) استماع
</p>
<p style="direction:rtl;">نمودند و بنبوّت کلّيّه مبعوث گشتند و چون سراج
</p>
<p style="direction:rtl;">هدايت در انجمن سبطيان بر افروختند و بنور هُدی آن
</p>
<p style="direction:rtl;">ص ٩٠
</p>
<p style="direction:rtl;">گمگشتگان ظلمات جهل را بر سبيل مستقيم علم و کمال
</p>
<p style="direction:rtl;">دلالت فرمودند و فرق مختلفهء اسباط اسرائيليان را
</p>
<p style="direction:rtl;">در ظلّ کلمهء واحدهء جامعهء توحيد جمع فرموده علم اتّحاد
</p>
<p style="direction:rtl;">کامل را بر اتلال اتّفاق و يگانگی بر افراختند . و در مدّت
</p>
<p style="direction:rtl;">قليله آن نفوس جاهله بتربيت الهيّه تربيت گشته
</p>
<p style="direction:rtl;">از بيگانگی بيگانگی حقّ گرويدند و از حقارت و ذلّت
</p>
<p style="direction:rtl;">و مسکنت و اسارت و جهالت خلاص شده بمنتهی
</p>
<p style="direction:rtl;">درجهء عزّت و سعادت فائز گشتند . بعد از مملکت
</p>
<p style="direction:rtl;">مصر رحلت نموده توجّه بموطن اوّل اسرائيل کرده
</p>
<p style="direction:rtl;">بارض کنعان و فلسطين وارد و در بدايت سواحل
</p>
<p style="direction:rtl;">نهر اردن و اريحا را فتح نموده در آن بلاد ساکن
</p>
<p style="direction:rtl;">و بالاخره جميع بلاد مجاوره را از فينيکه و ادوم و عامون
</p>
<p style="direction:rtl;">خلاصه در زمان يوشع ممالک سی و يک حکومت در تحت
</p>
<p style="direction:rtl;">تصرّف بنی اسرائيل آمد . و اين طايفه در جميع شئون
</p>
<p style="direction:rtl;">و صفات و فضائل انسانيّه از علم و معرفت و ثبات و همّت
</p>
<p style="direction:rtl;">و جلادت و شجاعت و عزّت و سخاوت بر کلّ قبائل
</p>
<p style="direction:rtl;">ص ٩١
</p>
<p style="direction:rtl;">و ملل عالم تفوّق نمودند . يک شخص اسرائيلی در آن
</p>
<p style="direction:rtl;">عصر اگر بين مجمعی داخل ميشد بجميع شيم مرضيّه
</p>
<p style="direction:rtl;">ممتاز بود حتّی قبائل سائره در مدح نفسی اگر زبان
</p>
<p style="direction:rtl;">ميگشودند نسبت اسرائيلی ميدادند . و در تواريخ
</p>
<p style="direction:rtl;">متعدّده مذکور که فلاسفهء يونان مثل فيثاغورث اکثر
</p>
<p style="direction:rtl;">مسائل حکمت الهيّه و طبيعيّه را از تلامذهء حضرت
</p>
<p style="direction:rtl;">سليمان اقتباس نمود و سقراط بسياحت شتافته با بعضی
</p>
<p style="direction:rtl;">از اجلّهء علمای ربّانی اسرائيلی ملاقات نموده در مراجعت
</p>
<p style="direction:rtl;">بيونان بنيان اعتقاد وحدانيّت الهيّه و بقای ارواح
</p>
<p style="direction:rtl;">انسانيّه بعد از خلع لباس اجسام عنصريّه را تأسيس نمود .
</p>
<p style="direction:rtl;">عاقبت جهلهء يونان بر آن واقف اسرار حکمت اعتراض
</p>
<p style="direction:rtl;">نموده بر قتلش قيام نمودند و پادشاه يونان را اهالی مجبور
</p>
<p style="direction:rtl;">ساخته در مجلس سقراط را پيالهء سم بچشانيدند . باری
</p>
<p style="direction:rtl;">مختصر اينکه بعد از آنکه ملّت اسرائيليّه در جميع مراتب
</p>
<p style="direction:rtl;">تمدّن ترقّی نمود و بمنتهی درجهء سعادت فائز گشت قليلا
</p>
<p style="direction:rtl;">قليلا اسّ اساس ديانت و شريعت موسويّه را فراموش
</p>
<p style="direction:rtl;">ص ٩٢
</p>
<p style="direction:rtl;">نموده بعادات رسميّه و اطوار غير مرضيّه مشغول شدند .
</p>
<p style="direction:rtl;">در زمان رحبعام پسر حضرت سليمان در بنی اسرائيل
</p>
<p style="direction:rtl;">اختلاف عظيمی واقع شد . ياربعام که از افراد اسرائيليان بود
</p>
<p style="direction:rtl;">سر سلطنت برداشت و عبادت اصنام را بنا گذاشت .
</p>
<p style="direction:rtl;">چند قرن محاربه بين رحبعام و ياربعام و سلاله‌شان
</p>
<p style="direction:rtl;">واقع گشت و قبائل يهود مختلف و متفرّق شدند .
</p>
<p style="direction:rtl;">بالاختصار از اينکه معنی شريعة اللّه را فراموش نموده
</p>
<p style="direction:rtl;">بتعصّبات جاهليّه و خصائل غير مرضيّهء بغی و طغيان
</p>
<p style="direction:rtl;">متّصف شدند و علماشان لوازم حقيقيّهء انسانيّهء مندرجه
</p>
<p style="direction:rtl;">در کتاب مقدّس را نسياً منسيّاً انگاشته در فکر منافع
</p>
<p style="direction:rtl;">ذاتيّهء خود افتادند و ملّت را بمنتهی درجهء غفلت و جهالت
</p>
<p style="direction:rtl;">مبتلا کردند . از ثمرهء اعمالشان آن عزّت پايدار بمنتهی
</p>
<p style="direction:rtl;">درجهء ذلّت مبدّل گشت و ملوک فرس و يونان و رومان
</p>
<p style="direction:rtl;">مسلّط بر ايشان گشته رايت استقلالشان سرنگون شد
</p>
<p style="direction:rtl;">جهالت و نادانی و نکبت و خود پرستی رؤسای دينيّه
</p>
<p style="direction:rtl;">و احبارشان مجسّم گشته بصورت بختنصّر ملک بابل
</p>
<p style="direction:rtl;">ص ٩٣
</p>
<p style="direction:rtl;">مبعوث شده بکلّی بنيان اسرائيليان را بر انداخت . بعد
</p>
<p style="direction:rtl;">از قتل عام و غارت و هدم بيوت و قلع اشجار آنچه از بقيّة
</p>
<p style="direction:rtl;">السّيوف باقی ماند اسير کرده ببابل برد . بعد از هفتاد سنه
</p>
<p style="direction:rtl;">اولاد اسراء مرخّص شده مراجعت به بيت المقدس
</p>
<p style="direction:rtl;">نمودند . حزقيا و عُزَير عليهما السّلام مجدّداً تأسيس
</p>
<p style="direction:rtl;">اساس کتاب مقدّس را نمودند يوماً فيوماً ملّت
</p>
<p style="direction:rtl;">اسرائيليّه ترقّی نموده صبح نورانی اعصار اوّليّه
</p>
<p style="direction:rtl;">لائح گشت . بعد از مدّتی قليل باز اختلافات عظيمه
</p>
<p style="direction:rtl;">در اطوار و افکارشان واقع همم علمای يهود متوجّه
</p>
<p style="direction:rtl;">اغراض نفسانيّه گشت و اصلاحات جاريهء زمان عُزَير
</p>
<p style="direction:rtl;">عليه السّلام بروش و احوال فاسده تبديل شد . کار بجائی
</p>
<p style="direction:rtl;">انجاميد که عساکر ملوک و جمهوريّت رومان مراراً
</p>
<p style="direction:rtl;">و کراراً ممالک اسرائيليانرا فتح نمودند . بالاخره طيطوس
</p>
<p style="direction:rtl;">قهرمان که سردار رومان بود بلاد متوطّنهء يهود را با خاک
</p>
<p style="direction:rtl;">يکسان نمود بقسمی که جميع رجال را قتل و نساء
</p>
<p style="direction:rtl;">و اولاد را اسير و بيوترا هدم و اشجار را قطع و کتب را
</p>
<p style="direction:rtl;">ص ٩٤
</p>
<p style="direction:rtl;">حرق و اموال را نهب و بيت المقدس را چون تلّ
</p>
<p style="direction:rtl;">خاکستر نمود . و بعد از اين مصيبت کبری ستارهء
</p>
<p style="direction:rtl;">حکومت بنی اسرائيليان در مغرب نيستی متواری شد
</p>
<p style="direction:rtl;">و تا بحال بر اين منوال اين ملّت مضمحل گشته در اطراف
</p>
<p style="direction:rtl;">عالم پراکنده‌اند ( و ضُرِبَت عليهم الذِّلَّةُ و المسکنة ) .
</p>
<p style="direction:rtl;">و اين مصيبتين اعظمين بختنصّر و طيطوس در قرآن مجيد
</p>
<p style="direction:rtl;">مذکور ( و قضينا الی بنی اسرائيل فی الکتاب لتفسدنَّ
</p>
<p style="direction:rtl;">فی الارض مرّتين و لتعلنَّ علوّاً کبيراً فاذا جاء وعد
</p>
<p style="direction:rtl;">أولاهما بعثنا عليکم عباداً لنا أولی بأس شديد فجاسوا
</p>
<p style="direction:rtl;">خلال الدّيار و کان وعداً مفعولاً ) تا آنکه ميفرمايد
</p>
<p style="direction:rtl;">)فاذا جاء وعد الآخرة ليسوؤا وجوهکم و ليدخلوا
</p>
<p style="direction:rtl;">المسجد کما دخلوه أوّل مرّة و ليتبّروا ما علوا تتبيراً ) . باری
</p>
<p style="direction:rtl;">مقصود اينکه ملاحظه شود که ديانت حقيقيّه چگونه
</p>
<p style="direction:rtl;">سبب تمدّن و عزّت و سعادت و علوّ منزلت و معارف
</p>
<p style="direction:rtl;">و ترقّی طوائف ذليلهء اسيرهء حقيرهء جاهله ميشود و چون
</p>
<p style="direction:rtl;">بدست علماء جاهل متعصّب افتد از سوء استعمال چنين
</p>
<p style="direction:rtl;">ص ٩٥
</p>
<p style="direction:rtl;">نورانيّت عظمی بظلمت دهماء تبديل ميشود . و چون
</p>
<p style="direction:rtl;">دفعهء ثانيه علائم و آثار تشتّت و ذلّت و نيستی و مقهوريّت
</p>
<p style="direction:rtl;">طائفهء اسرائيليان نمودار شد نفحات طيّبهء قدسيّهء روح
</p>
<p style="direction:rtl;">اللّه بر شواطی نهر اردن و خطّهء جليل ساطع گشت
</p>
<p style="direction:rtl;">و ابر رحمت برخاست و بر آن ديار امطار روحانيّت کبری
</p>
<p style="direction:rtl;">مبذول داشت . و از رشحات و طفحات بحر اعظم برّيّهء
</p>
<p style="direction:rtl;">قدس برياحين معرفة اللّه معطّر گرديد و جوامع الحان
</p>
<p style="direction:rtl;">جليل انجيل بمسامع اهل صوامع ملکوت در آمد 
</p>
<p style="direction:rtl;">و بنفس مسيحائی نفوس ميّته سر از قبر غفلت و جهالت
</p>
<p style="direction:rtl;">برداشته بحيات ابديّه فائز گشتند . در مدّت سه سال آن
</p>
<p style="direction:rtl;">نيّر اوج کمال در دشت و صحراء اورشليم و فلسطين
</p>
<p style="direction:rtl;">حرکت نموده کلّ را بصبح هدايت دلالت ميفرمودند
</p>
<p style="direction:rtl;">و باخلاق روحانيّه و صفات مرضيّه تربيت مينمودند .
</p>
<p style="direction:rtl;">و اگر ملّت اسرائيليّه بآن جمال نورانی اقبال نموده
</p>
<p style="direction:rtl;">کمر خدمت بر اطاعت می بستند بروائح جان بخش روح
</p>
<p style="direction:rtl;">اللّه بروحی تازه و فتوحی بی اندازه مؤيّد ميگشتند .
</p>
<p style="direction:rtl;">ص ٩٦
</p>
<p style="direction:rtl;">و لکن چه فائده که کلّ اعراض نمودند و بر اذيّت آن
</p>
<p style="direction:rtl;">معدن علم لدنّی و مهبط وحی الهی برخاستند الّا معدودی
</p>
<p style="direction:rtl;">قليل که متوجّهاً الی اللّه از شئون ظلمانيّهء امکان مقدّس شده
</p>
<p style="direction:rtl;">قصد معارج لامکان نمودند . خلاصه جميع بليّات
</p>
<p style="direction:rtl;">شديده بر آن مشرق الطاف الهيّه وارد بقسمی که اقامت
</p>
<p style="direction:rtl;">و استقرار در قريه ای ممکن نبود . با وجود اين عَلَمِ هدايت
</p>
<p style="direction:rtl;">کبری مرتفع و اساس تمدّن اخلاق انسانيّه که اصول
</p>
<p style="direction:rtl;">مدنيّت جامعه است مؤسّس گشت . در فصل پنجم
</p>
<p style="direction:rtl;">آيهء سی و هفتم از انجيل متّی نصيحتی ميفرمايد که ترجمه‌اش
</p>
<p style="direction:rtl;">اين است : در بدی و شرور و اذيّت مقابلهء بالمثل ننمائيد
</p>
<p style="direction:rtl;">اگر نفسی برطرف ايمن روی تو طپانچه ای زند طرف
</p>
<p style="direction:rtl;">ايسر را برگردان . و همچنين در آيهء چهل و سيم ميفرمايد :
</p>
<p style="direction:rtl;">شنيده‌ايد که گفته شده است قريب خود را دوست
</p>
<p style="direction:rtl;">دار و دشمنت را بعداوت ميازار و امّا من چنين ميگويم
</p>
<p style="direction:rtl;">دشمنانتان را دوست داريد و ذکر خير کنيد بدگويان
</p>
<p style="direction:rtl;">خود را و مبغضانتانرا احسان نمائيد و نفوسيکه شما را
</p>
<p style="direction:rtl;">ص ٩٧
</p>
<p style="direction:rtl;">اذيّت و طرد مينمايند ايشانرا دعا نمائيد تا بمنزلهء فرزند
</p>
<p style="direction:rtl;">پروردگار آسمانی باشيد چه که آفتاب او بر گنه‌کار
</p>
<p style="direction:rtl;">و نيکوکار هر دو مشرق و ابر رحمت او بر ستمکار و ابرار
</p>
<p style="direction:rtl;">هر دو ممطر . زيرا اگر دوستان خود را دوست داريد
</p>
<p style="direction:rtl;">چه اجر و مزيّتی از برای شماست ؟ آيا مأمورين اخذ
</p>
<p style="direction:rtl;">اعشار اغلال چنين نمی نمايند ؟ و تعليمات آن مطلع حکمت
</p>
<p style="direction:rtl;">الهيّه از اين قبيل بسيار . فی الحقيقه نفوسی که باين صفات
</p>
<p style="direction:rtl;">مقدّسه متّصف گردند جواهر وجود و مطالع تمدّن
</p>
<p style="direction:rtl;">حقيقی هستند . خلاصه آن حضرت شريعت مقدّسه را
</p>
<p style="direction:rtl;">بر روحانيّت صرفه و اخلاق حسنه تأسيس و نفوس
</p>
<p style="direction:rtl;">مؤمنه را روش و مسلک خاصّی که جوهر حيات عالم است
</p>
<p style="direction:rtl;">تعيين فرمودند چنانچه آن مظاهر هُدی ولو در ظاهر
</p>
<p style="direction:rtl;">باعظم نقمت و عقوبت ظالمين مبتلا شدند ولکن فی
</p>
<p style="direction:rtl;">الحقيقه از ظلمات خذلان يهود نجات يافته در صبح ابداع
</p>
<p style="direction:rtl;">بانوار عزّت سرمديّه مشرق و لائح گشتند و آن ملّت
</p>
<p style="direction:rtl;">جسيمهء يهود معدوم و مضمحل شدند و لکن اين
</p>
<p style="direction:rtl;">ص ٩٨
</p>
<p style="direction:rtl;">نفوس معدوده چون بظلّ شجرهء مبارکهء عيسويّه
</p>
<p style="direction:rtl;">شتافتند فی الحقيقه هيئت عموميّهء عالم را تبديل نمودند .
</p>
<p style="direction:rtl;">در آن زمان جميع اهالی اقاليم عالم در منتهی درجهء تعصّب
</p>
<p style="direction:rtl;">و نادانی و حميّت جاهليّه و شرک بوحدانيّت الهيّه بودند
</p>
<p style="direction:rtl;">مدّعی اعتقاد بوحدانيّت جز شرذمهء قليلهء يهود نه و آنان
</p>
<p style="direction:rtl;">نيز بکلّی مخذول و منکوب و اين نفوس مبارکه بترويج
</p>
<p style="direction:rtl;">امری قيام نمودند که مغاير و مضادد آراء جميع هيئت
</p>
<p style="direction:rtl;">بشريّه بود . و کلّ ملوک چهار قطعه از قطعات خمسهء عالم
</p>
<p style="direction:rtl;">بر اضمحلال ملّت عيسويّه باتمّ عزم برخاستند مع ذلک
</p>
<p style="direction:rtl;">عاقبت اکثری بجان و دل در ترويج دين الهی شتافتند
</p>
<p style="direction:rtl;">و کلّ ملل اوروپ و بسياری از طوائف آسيا و افريک
</p>
<p style="direction:rtl;">و بعضی متمکّنين جزائر بحر محيط در ظلّ کلمهء توحيد
</p>
<p style="direction:rtl;">جمع شدند . حال ملاحظه نمائيد که آيا در وجود از هر
</p>
<p style="direction:rtl;">جهت اساسی اعظم از ديانت خلق شده و يا خود امری
</p>
<p style="direction:rtl;">محيط بر آفرينش چون اديان الهی متصوّر گردد و يا امری
</p>
<p style="direction:rtl;">وسيلهء محبّت و الفت و اتّحاد و يگانگی تامّ چون ايمان
</p>
<p style="direction:rtl;">ص ٩٩
</p>
<p style="direction:rtl;">بعزيز علّام بوده و يا خود اساس تربيت عموم در جميع
</p>
<p style="direction:rtl;">اخلاق جز شرائع سماويّه مشهود گشته صفاتيکه حکما
</p>
<p style="direction:rtl;">در منتهی درجهء فلسفه بآن فائز و خصاليکه در اعظم درايج
</p>
<p style="direction:rtl;">کمال بدان متّصف بودند ؟ مؤمنين باللّه در بدايت تصديق
</p>
<p style="direction:rtl;">و ايمان مظهر آن شيم مرضيّهء انسانيّه ميگرديدند . 
</p>
<p style="direction:rtl;">ملاحظه کنيد نفوسيکه سلسبيل هدايت را از ايادی
</p>
<p style="direction:rtl;">الطاف روح اللّه نوشيدند و در ظلّ انجيل مستظلّ
</p>
<p style="direction:rtl;">گشتند بچه درجه از اخلاق واصل گشتند که جالينوس
</p>
<p style="direction:rtl;">حکيم مشهور با وجود آنکه از ملّت مسيحيّه نبود 
</p>
<p style="direction:rtl;">مع ذلک در ستايش مؤمنين باللّه در شرح جوامع کتاب
</p>
<p style="direction:rtl;">افلاطون که در سياست مدن تصنيف نموده مرقوم است
</p>
<p style="direction:rtl;">که بعينه ترجمهء آن اينست : جمهور ناس سياق اقوال
</p>
<p style="direction:rtl;">برهانيّه را ادراک نتوانند و از اين جهت محتاج کلمات
</p>
<p style="direction:rtl;">رموزيّه از اخبارات ثواب و عقاب در دار آخرتند . و دليل
</p>
<p style="direction:rtl;">بر ثبوت اين مطلب آنکه اليوم مشاهده ميکنيم قوميرا
</p>
<p style="direction:rtl;">که مسمّی بنصاری‌اند و بثواب و عقاب آخرت معتقد
</p>
<p style="direction:rtl;">ص ١٠٠
</p>
<p style="direction:rtl;">و مؤمن و از اين طايفه افعال حسنه صدور مينمايد مثل
</p>
<p style="direction:rtl;">افعال نفسی که فيلسوف حقيقی است چنانچه جميع ما
</p>
<p style="direction:rtl;">عيانا مشاهده مينمائيم که از موت مخافتی ندارند
</p>
<p style="direction:rtl;">و از کثرت حرص و اشتياقشان بعدل و انصاف
</p>
<p style="direction:rtl;">از متفلسفين حقيقی محسوبند (انتهی کلام جالينوس) . و مقام
</p>
<p style="direction:rtl;">فيلسوف در آن زمان و بعقيدهء جالينوس مقامی بود که اعظم
</p>
<p style="direction:rtl;">از آن در ابداع تصوّر نمينمود . ملاحظه نمائيد که قوّهء
</p>
<p style="direction:rtl;">نورانيّهء روحانيّهء اديان الهيّه جمهور متديّنين را بدرجه ای
</p>
<p style="direction:rtl;">از کمالات فائز ميفرمايد که مثل جالينوس حکيم با وجود
</p>
<p style="direction:rtl;">آنکه از افراد آن ملّت نبود چنين شهادت ميدهد .
</p>
<p style="direction:rtl;">و از آثار اين اخلاق حسنه اهل انجيل در آن ازمنه
</p>
<p style="direction:rtl;">و اعصار تشبّث بخيرات و اعمال صالحات نمودند
</p>
<p style="direction:rtl;">و بيمارستانها و دار الشّفاها و مواضع خيرات تأسيس شد
</p>
<p style="direction:rtl;">چنانچه اوّل شخصيکه در ممالک رومان محلّات عموميّه
</p>
<p style="direction:rtl;">بجهت معالجهء مساکين و مجروحين بی پرستار بنيان نهاد
</p>
<p style="direction:rtl;">ملک قسطنطين است . و اين پادشاه عظيم اوّل ملکيست
</p>
<p style="direction:rtl;">ص ١٠١
</p>
<p style="direction:rtl;">از ملوک رومان که بر نصرت امر حضرت روح اللّه
</p>
<p style="direction:rtl;">قيام فرمود و بکمال همّت در ترويج اساس انجيل جان
</p>
<p style="direction:rtl;">فدائی نمود و سلطنت رومانرا که فی الحقيقه عبارت
</p>
<p style="direction:rtl;">از صرف اعتساف بود در نقطهء عدل و اعتدال مستقرّ
</p>
<p style="direction:rtl;">و مرکوز گردانيد و اسم مبارکش در فجر تواريخ چون
</p>
<p style="direction:rtl;">ستارهء سحری درّی و درخشنده است و صيت
</p>
<p style="direction:rtl;">بزرگواريش در جهان مدنيّت و شأن وردِ زبان جميع
</p>
<p style="direction:rtl;">فرق مسيحائی . خلاصه از برکت تربيت نفوس مقدّسهء
</p>
<p style="direction:rtl;">که بر ترويج تعليمات انجيليّه قيام نمودند چه اساس
</p>
<p style="direction:rtl;">متين اخلاق حسنه در جهان در آن زمان تأسيس شد چه
</p>
<p style="direction:rtl;">بسيار مکاتب و مدارس و بيمارستانها و محلّات و مکتبها
</p>
<p style="direction:rtl;">بجهت تربيت اولاد ايتام و فقراء تأسيس شد و چه بسيار
</p>
<p style="direction:rtl;">نفوس که منافع ذاتيّهء خود را ترک نموده ( ابتغاءً لمرضات
</p>
<p style="direction:rtl;">اللّه ) اوقات عمر را صرف تعليم و تربيت عموم نمودند .
</p>
<p style="direction:rtl;">و لکن در زمانيکه طلوع صبح نورانی جمال احمدی
</p>
<p style="direction:rtl;">قريب شد زمام امور جمهور مسيحيّين در دست قسّيسين
</p>
<p style="direction:rtl;">ص ١٠٢
</p>
<p style="direction:rtl;">جاهله افتاد بکلّی آن نسائم رحمانيّه از مهبّ عنايت
</p>
<p style="direction:rtl;">منقطع شد و احکام انجيل جليل که اسّ اساس مدنيّت
</p>
<p style="direction:rtl;">عالم بود از سوء استعمال و حرکت نفوسيکه بظاهر آراسته
</p>
<p style="direction:rtl;">و بباطن کاسته بودند ساقط النّتيجه گشت . چنانچه جميع
</p>
<p style="direction:rtl;">مورّخين مشهور از اهالی اوروپ در بيان کيفيّت
</p>
<p style="direction:rtl;">احوال و اطوار و سياست و تمدّن و معارف و جميع شئون
</p>
<p style="direction:rtl;">قرون قديمه و قرون وسطی و قرون جديده ذکر
</p>
<p style="direction:rtl;">نموده‌اند که قرون عشرهء وسطی که عبارت از بدايت
</p>
<p style="direction:rtl;">قرن سادس ميلاد الی نهايت قرن خامس عشر است
</p>
<p style="direction:rtl;">ممالک اوروپ در منتهی درجهء توحّش و عدم مدنيّت
</p>
<p style="direction:rtl;">از جميع شئون بود . و باعث اصلی آن آنکه رهابين
</p>
<p style="direction:rtl;">که باصطلاح اهالی اوروپ رؤسای روحانی دينی
</p>
<p style="direction:rtl;">بودند از عزّت ابديّهء اتّباع اوامر مقدّسه و تعليمات سماويّهء
</p>
<p style="direction:rtl;">انجيل غافل گشته با ارکان حکومت دنيوی آن زمان
</p>
<p style="direction:rtl;">که در کمال ظلم و طغيان بودند اتّفاق نموده و از عزّت
</p>
<p style="direction:rtl;">پايدار چشم پوشيده در منافع موقّتهء فانيه و اغراض
</p>
<p style="direction:rtl;">ص ١٠٣
</p>
<p style="direction:rtl;">نفسانيّهء يکديگر کمال سعی و کوشش را مجری ميداشتند .
</p>
<p style="direction:rtl;">تا آنکه بالاخره امر بجائی رسيد که عموم اهالی در دست
</p>
<p style="direction:rtl;">اين دو فريق اسير صرف ماندند و اين احوال و اطوار
</p>
<p style="direction:rtl;">سبب هدم اسّ اساس ديانت و انسانيّت و مدنيّت
</p>
<p style="direction:rtl;">و سعادت اهالی اوروپ گشت . و چون روائح طيّبهء
</p>
<p style="direction:rtl;">نفحات روحانيّهء روح اللّه در آفاق امکان از اعمال و افکار
</p>
<p style="direction:rtl;">ناشايسته و نيّات غير لائقهء رؤسا زائل گشت و ظلمت
</p>
<p style="direction:rtl;">جهل و نادانی و اخلاق غير مرضيّه عالم را احاطه نمود
</p>
<p style="direction:rtl;">فجر اميد دميد و موسم ربيع الهی رسيد ابر رحمت
</p>
<p style="direction:rtl;">برخاست و نسائم جان بخش از مهبّ عنايت وزيد شمس
</p>
<p style="direction:rtl;">حقيقت از افق حجاز و يثرب در نقطهء محمديّه اشراق
</p>
<p style="direction:rtl;">فرمود و بر آفاق ممکنات انوار عزّت سرمديّه
</p>
<p style="direction:rtl;">مبذول داشت اراضی قابليّات تبديل گشت ( و أشرقت
</p>
<p style="direction:rtl;">الارض بنور ربّها ) تفسير شد جهان جهانی تازه و جسم
</p>
<p style="direction:rtl;">ميّت امکان بروحی بی اندازه فائز گشت بنيان ظلم
</p>
<p style="direction:rtl;">و جهل منهدم شد و ايوان بلند علم و عدل بلند
</p>
<p style="direction:rtl;">ص ١٠٤
</p>
<p style="direction:rtl;">و متعالی گشت بحر مدنيّت بخروشيد و انوار معارف
</p>
<p style="direction:rtl;">بدرخشيد . اقوام و طوائف متوحّشهء اقليم حجاز قبل
</p>
<p style="direction:rtl;">از اشتعال سراج وهّاج نبوّت کبری در زجاجهء بطحا
</p>
<p style="direction:rtl;">جاهلترين قبائل و متوحّشترين طوائف عالم بودند و سير
</p>
<p style="direction:rtl;">مذمومه و عوائد موحشه و خون خواری و اختلافات
</p>
<p style="direction:rtl;">و معادات آن اقوام در کلّ کتب و صحائف تاريخيّه
</p>
<p style="direction:rtl;">مذکور حتّی طوائف متمدّنهء عالم در آن زمان قبائل
</p>
<p style="direction:rtl;">اعراب يثرب و بطحا را از نوع بشر نمی شمردند . لکن
</p>
<p style="direction:rtl;">بعد از طلوع نيّر آفاق در آن خطّه و ديار از تربيت آن
</p>
<p style="direction:rtl;">معدن کمال و مهبط وحی ذی الجلال و فيوضات شريعت
</p>
<p style="direction:rtl;">مقدّسهء الهيّه در مدّت قليله در ظلّ کلمهء وحدانيّت
</p>
<p style="direction:rtl;">جمع شده اين جمهور اشخاص متوحّشه در جميع مراتب
</p>
<p style="direction:rtl;">انسانيّه و کمالات بشريّه چنان ترقّی نمودند که کلّ ملل
</p>
<p style="direction:rtl;">عالم در آن عصر مبهوت و متحيّر گشتند . طوائف و قبائل
</p>
<p style="direction:rtl;">و ملل عالم که دائماً اعراب را سُخريّه و استهزاء مينمودند
</p>
<p style="direction:rtl;">و جنس بيفصل ميشمردند بکمال اشتياق بموطن و ممالک
</p>
<p style="direction:rtl;">ص ١٠٥
</p>
<p style="direction:rtl;">عرب آمده تحصيل فضائل انسانيّه و اقتباس علوم
</p>
<p style="direction:rtl;">سياسيّه و اکتساب معارف و مدنيّت و تعلّم فنون
</p>
<p style="direction:rtl;">و صنائع مينمودند . آثار تربيت مربّی حقيقی را در امور
</p>
<p style="direction:rtl;">محسوسه ملاحظه کنيد که اشخاصی که از کثرت توحّش
</p>
<p style="direction:rtl;">و نادانی در زمان جاهليّه دختران هفت سالهء خود را زنده
</p>
<p style="direction:rtl;">زير خاک مينمودند و چنين امريرا که از انسان گذشته
</p>
<p style="direction:rtl;">طبيعت حيوان نيز از آن متنفّر و متبرّی از شدّت جهالت
</p>
<p style="direction:rtl;">منتهی رتبهء حميّت و غيرت ميشمردند اين چنين اشخاص
</p>
<p style="direction:rtl;">نادان از فيوضات تربيت ظاهرهء آن بزرگوار بدرجه ای
</p>
<p style="direction:rtl;">رسيدند که ممالک مصر و سريان و شام و کلدان و عراق
</p>
<p style="direction:rtl;">و ايرانرا فتح نموده جميع مهامّ امور چهار اقليم عالم را
</p>
<p style="direction:rtl;">منفرداً اداره نمودند . خلاصه طائفهء عرب در جميع علوم
</p>
<p style="direction:rtl;">و فنون و معارف و حکمت و سياست و اخلاق و صنايع
</p>
<p style="direction:rtl;">و بدايع سرور کلّ ملل و اقوام گشتند . و فی الحقيقه بلوغ
</p>
<p style="direction:rtl;">چنين طائفهء متوحّشهء حقيره در مدّت قليله بمنتهی درجهء
</p>
<p style="direction:rtl;">کمالات بشريّه اعظم برهان حقّيّت و نبوّت سرور
</p>
<p style="direction:rtl;">ص ١٠٦
</p>
<p style="direction:rtl;">کائنات است . در اعصار اوّليّهء اسلام جميع طوائف
</p>
<p style="direction:rtl;">اوروپ اکتساب فضائل و معارف مدنيّت را از اسلام
</p>
<p style="direction:rtl;">ساکنين ممالک اندلس مينمودند . و اگر در کتب
</p>
<p style="direction:rtl;">تواريخيّه از جميع دقّت شود مبرهن و واضح گردد
</p>
<p style="direction:rtl;">که اکثر تمدّن اوروپ مقتبس از اسلام است چنانچه
</p>
<p style="direction:rtl;">جميع کتب حکما و دانشمندان و علماء و فضلای اسلاميّه را
</p>
<p style="direction:rtl;">قليلاً قليلاً در اوروپ جمع و بکمال دقّت در مجامع و محافل
</p>
<p style="direction:rtl;">علوم مطالعه و مذاکره نموده امور مفيده را اجرا
</p>
<p style="direction:rtl;">نمودند و الآن کتب فضلای اسلام که در ممالک اسلام
</p>
<p style="direction:rtl;">نابود است در کتابخانهای ممالک اوروپ نسخ
</p>
<p style="direction:rtl;">عديده‌اش موجود و قوانين و اصولی که در کلّ ممالک
</p>
<p style="direction:rtl;">اوروپ جاريست اکثر بلکه کلّيّهء مسائلش مقتبس
</p>
<p style="direction:rtl;">از کتب فقهيّه و فتاوای علمای اسلاميّه است . و اگر
</p>
<p style="direction:rtl;">خوف از تطويل نبود مسائل مقتبسه فرداً فرداً سمت
</p>
<p style="direction:rtl;">تحرير می‌يافت . مبدء تمدّن اوروپ در قرن سابع هجری
</p>
<p style="direction:rtl;">واقع و تفصيل آن قضيّه آنکه در اواخر قرن خامس هجری
</p>
<p style="direction:rtl;">ص ١٠٧
</p>
<p style="direction:rtl;">پاپ رئيس ملّت مسيحيّه از اينکه مقامات مقدّسهء نصاری
</p>
<p style="direction:rtl;">چون بيت المقدس و بيت اللّحم و ناصره در تحت
</p>
<p style="direction:rtl;">حکومت اسلاميّه افتاده ناله و فرياد آغاز نمود و جمهور ملوک
</p>
<p style="direction:rtl;">و اهالی اوروپ را تشويق و تحريص نموده باعتقاد خود
</p>
<p style="direction:rtl;">بحرب دينی و جهاد دلالت کرد . و بقسمی فرياد و حنين
</p>
<p style="direction:rtl;">و انينش بلند شد که کلّ ممالک اوروپ قيام نمودند
</p>
<p style="direction:rtl;">و ملوک صليبيّون با عساکر بيشمار از خليج قسطنطنيّه
</p>
<p style="direction:rtl;">گذشته توجّه بقطعهء آسيا نمودند . و در آن زمان خلفای
</p>
<p style="direction:rtl;">علويّه بر ديار مصريّه و بعضی ممالک غرب حکمرانی
</p>
<p style="direction:rtl;">مينمودند . و در اکثر اوقات ملوک سورستان يعنی
</p>
<p style="direction:rtl;">سلجوقيّهء برّيّة الشّام نيز در تحت اطاعت و انقيادشان
</p>
<p style="direction:rtl;">بودند . باری ملوک اوروپ با سپاه بيشمار هجوم بر برّيّة
</p>
<p style="direction:rtl;">الشّام و مصر نمودند و مدّت دويست و سه سال مستمرّاً
</p>
<p style="direction:rtl;">ما بين ملوک برّيّة الشّام و ملوک اوروپ محاربه واقع
</p>
<p style="direction:rtl;">و دائماً از اوروپ مدد ميرسيد . هر قلعه ای از قلاع سوريّه را
</p>
<p style="direction:rtl;">بکرّات و مرّات ملوک فرنگ فتح نمودند و پادشاهان
</p>
<p style="direction:rtl;">ص ١٠٨
</p>
<p style="direction:rtl;">اسلام از دست فرنگ نجات دادند . تا اينکه صلاح الدّين
</p>
<p style="direction:rtl;">ملک منصور ايّوبی در سنهء ششصد و نود و سه هجری
</p>
<p style="direction:rtl;">بکلّی ملوک و عساکر اوروپ را از ممالک و سواحل
</p>
<p style="direction:rtl;">برّيّة الشّام و مصر اخراج نموده مأيوس و منکوب
</p>
<p style="direction:rtl;">بممالک اوروپ مراجعت نمودند . و در اين محاربات
</p>
<p style="direction:rtl;">که بحرب صليبيّون مشهور کرورها از نفوس تلف شد .
</p>
<p style="direction:rtl;">خلاصه از ابتدای تاريخ چهار صد و نود هجری تا سنهء
</p>
<p style="direction:rtl;">ششصد و نود و سه هجری متّصلاً از اوروپ ملوک
</p>
<p style="direction:rtl;">و سرداران و سرامدان ببرّيّة الشّام و مصر تردّد مينمودند
</p>
<p style="direction:rtl;">و چون عاقبت جميع مراجعت نمودند در مدّت
</p>
<p style="direction:rtl;">دويست سال و کسری آنچه از سياست و مدنيّت و معارف
</p>
<p style="direction:rtl;">و مدارس و مکاتب و عادات و رسوم مستحسنهء ممالک
</p>
<p style="direction:rtl;">اسلاميّه مشاهده کردند بعد المراجعه در اوروپ تأسيس
</p>
<p style="direction:rtl;">نمودند مبدء تمدّن اوروپ از آن زمانست . ای اهل
</p>
<p style="direction:rtl;">ايران تکاسل و تراخی تا کی متبوع و مطاع کلّ آفاق
</p>
<p style="direction:rtl;">بوديد حال چگونه از عزّ قبول باز مانده در زاويهء خمول
</p>
<p style="direction:rtl;">ص ١٠٩
</p>
<p style="direction:rtl;">خزيده‌ايد ؟ منشأ معارف و مبدأ تمدّن جهانيان بوديد
</p>
<p style="direction:rtl;">اکنون چگونه افسرده و مخمود و پژمرده گشته‌ايد ؟
</p>
<p style="direction:rtl;">سبب نورانيّت آفاق بوده‌ايد حال چگونه در ظلمات
</p>
<p style="direction:rtl;">غفلت و کسالت باز مانده‌ايد ؟ چشم بصيرت را باز
</p>
<p style="direction:rtl;">و احتياجات حاليّهء خود را ادراک نمائيد کمر همّت و غيرت
</p>
<p style="direction:rtl;">بر بنديد و در تدارک وسائط معارف و مدنيّت بکوشيد .
</p>
<p style="direction:rtl;">آيا سزاوارست که طوائف و قبائل اجانب فضائل
</p>
<p style="direction:rtl;">و معارف را از آثار اسلاف و اجداد شما اقتباس نمايند
</p>
<p style="direction:rtl;">و شما که اولاد و وارثيد محروم بمانيد ؟ آيا اين پسنديده است
</p>
<p style="direction:rtl;">که همسايگان و مجاوران ليلاً و نهاراً در تشبّث وسائل
</p>
<p style="direction:rtl;">ترقّی و عزّت و سعادت بجان و دل بکوشند و شما از تعصّب
</p>
<p style="direction:rtl;">جاهليّه بمضاددت و منازعت و هوی و هوس خود مشغول
</p>
<p style="direction:rtl;">گرديد ؟ و آيا اين ممدوح و محمود است که اين ذکاء
</p>
<p style="direction:rtl;">فطری و استعداد طبيعی و فطانت خلقيّه را در کسالت
</p>
<p style="direction:rtl;">و بطالت صرف و ضايع نمائيد ؟ باز از مقصد دور افتاديم .
</p>
<p style="direction:rtl;">باری جميع هوشمندان و مطّلعين بر حقائق احوال تاريخيّهء
</p>
<p style="direction:rtl;">ص ١١٠
</p>
<p style="direction:rtl;">ازمنهء سالفه از اهالی اوروپ که بصدق و انصاف
</p>
<p style="direction:rtl;">متّصف‌اند مقرّ و معترفند که اساس جميع شئون تمدّنيّه‌شان
</p>
<p style="direction:rtl;">مقتبس از اسلام است . چنانچه مؤلّف محقّق مشهور
</p>
<p style="direction:rtl;">)دری بار ) از اهالی فرانسه که در نزد جميع مؤلّفين
</p>
<p style="direction:rtl;">و دانايان اوروپ اطّلاع و مهارت و دانائيش مسلّم است
</p>
<p style="direction:rtl;">در کتاب مسمّی به ( ترقّی امم ) در ادبيّات که از تأليفات
</p>
<p style="direction:rtl;">مشهورهء اوست در اين باب يعنی اکتساب ملل اوروپ
</p>
<p style="direction:rtl;">قوانين مدنيّت و قواعد ترقّی و سعادت را از اسلام شرح
</p>
<p style="direction:rtl;">مبسوطی بيان نموده و چون بسيار مفصّل است لهذا
</p>
<p style="direction:rtl;">ترجمه و درجش در اين رساله سبب تطويل بلکه
</p>
<p style="direction:rtl;">خروج از صدد است و اگر نفسی در آنچه گفته شد
</p>
<p style="direction:rtl;">قانع نه مراجعت بآن کتاب نمايد . مختصر اينست
</p>
<p style="direction:rtl;">که جميع تمدّن اوروپ از قوانين و نظام و اصول
</p>
<p style="direction:rtl;">و معارف و حکم و علوم و عادات و رسوم مستحسنه
</p>
<p style="direction:rtl;">و ادبيّات و صنايع و انتظام و ترتيب و روش و اخلاق حتّی
</p>
<p style="direction:rtl;">بسياری از الفاظ مستعمله در لسان فرانسه را مقتبس
</p>
<p style="direction:rtl;">ص ١١١
</p>
<p style="direction:rtl;">از عرب است بيان نموده و فرداً فرداً بتفصيل ذکر کرده
</p>
<p style="direction:rtl;">و ثابت و مبرهن داشته که هر يک را در چه زمان از اسلام
</p>
<p style="direction:rtl;">اقتباس نمودند . و همچنين تفصيل دخول عرب در بلاد
</p>
<p style="direction:rtl;">غرب که اليوم مملکت اسپانياست و در مدّت قليله مدنيّت
</p>
<p style="direction:rtl;">کامله را در آن ممالک بچه نحو تأسيس نمودند و سياست
</p>
<p style="direction:rtl;">مدن و معارفشان در چه درجهء کمال بود و تأسيس
</p>
<p style="direction:rtl;">مدارس و مکاتب علوم و فنون و حکمت و صنايعشان بچه
</p>
<p style="direction:rtl;">متانت و انتظام بود و سروری و بزرگواريشان در جهان
</p>
<p style="direction:rtl;">مدنيّت بچه درجه رسيد و از ممالک اوروپ چه بسيار
</p>
<p style="direction:rtl;">اطفال بزرگان که بمدارس قرطبه و غرناطه و اشبيليّه
</p>
<p style="direction:rtl;">و طوليدو آمده تعلّم معارف و فنون و اکتساب مدنيّت
</p>
<p style="direction:rtl;">مينمودند حتّی ذکر نموده که يکی از اهالی اوروپ
</p>
<p style="direction:rtl;">که موسوم به کربرت بود بمملکت غرب آمده
</p>
<p style="direction:rtl;">و در مدرسهء ( کوردوفا ) که از ممالک عرب بود
</p>
<p style="direction:rtl;">داخل شده تحصيل معارف و علوم نموده در مراجعت
</p>
<p style="direction:rtl;">باوروپ بقسمی شهرت يافت که عاقبت بر سرير رياست
</p>
<p style="direction:rtl;">ص ١١٢
</p>
<p style="direction:rtl;">دينيّهء کاتوليک استقرار يافته پاپ گشت . مقصود از اين
</p>
<p style="direction:rtl;">بيانات آنکه معلوم و واضح گردد که اديان الهی مؤسّس
</p>
<p style="direction:rtl;">حقيقی کمالات معنويّه و ظاهريّهء انسان و مشرق اقتباس
</p>
<p style="direction:rtl;">مدنيّت و معارف نافعهء عموميّهء بشريّه است . و اگر بنظر
</p>
<p style="direction:rtl;">انصاف ملاحظه شود جميع قوانين سياسيّه در مدلول
</p>
<p style="direction:rtl;">اين چند کلمهء مبارکه داخل قوله تعالی ( و يأمرون
</p>
<p style="direction:rtl;">بالمعروف و ينهون عن المنکر و يسارعون فی الخيرات
</p>
<p style="direction:rtl;">و أولئک من الصّالحين ) و همچنين ميفرمايد ( و لتکن
</p>
<p style="direction:rtl;">منکم أمّة يدعون الی الخير و يأمرون بالمعروف و ينهون
</p>
<p style="direction:rtl;">عن المنکر و أولئک هم المفلحون ) و همچنين ميفرمايد
</p>
<p style="direction:rtl;">)انّ اللّه يأمر بالعدل و الاحسان و ينهی عن الفحشاء
</p>
<p style="direction:rtl;">و المنکر و البغی يعظکم لعلّکم تذکّرون ) . و در تمدّن
</p>
<p style="direction:rtl;">اخلاق ميفرمايد ( خذ العفو و أُمُر بالعُرف و أَعرض
</p>
<p style="direction:rtl;">عن الجاهلين ) و همچنين ميفرمايد ( الکاظمين الغيظ
</p>
<p style="direction:rtl;">و العافين عن النّاس و اللّه يحبّ المحسنين ) و همچنين
</p>
<p style="direction:rtl;">ميفرمايد ( ليس البرَّ ان تُوَلّوا وجوهکم قِبَلَ المشرق
</p>
<p style="direction:rtl;">ص ١١٣
</p>
<p style="direction:rtl;">و المغرب و لکنّ البرّ مَنْ آمن باللّه و اليوم الآخر
</p>
<p style="direction:rtl;">و الملائکة و الکتاب و النّبيّين و آتَی المال علی حُبّه ذوی
</p>
<p style="direction:rtl;">القربی و اليتامی و المساکين و ابن السّبيل و السّائلين و فی
</p>
<p style="direction:rtl;">الرّقاب و أقام الصّلاة و آتی الزّکاة و المُوفُون بعهدهم اذا
</p>
<p style="direction:rtl;">عاهدوا و الصّابرين فی البأساء و الضّرّاء و حين البأس
</p>
<p style="direction:rtl;">أولئک الّذين صدقوا و أولئک هم المتّقون ) و همچنين
</p>
<p style="direction:rtl;">ميفرمايد ( و يُؤثرون علی أنفسهم و لو کان بهم خَصاصَةٌ ) .
</p>
<p style="direction:rtl;">ملاحظه فرمائيد که در اين چند آيهء مبارکه منتهی درايج
</p>
<p style="direction:rtl;">حقائق مدنيّت و جوامع لوامع شيم مستحسنهء انسانيّت
</p>
<p style="direction:rtl;">مذکور . ( فو اللّه الّذی لا اله الّا هو ) که جزئيّات
</p>
<p style="direction:rtl;">تمدّنيّهء عالم نيز از الطاف انبيای الهی حاصل گشته . آيا چه
</p>
<p style="direction:rtl;">امر نافعی در وجود موجود شده که در کتب مقدّسهء
</p>
<p style="direction:rtl;">الهيّه واضحاً و يا خود تلويحاً مذکور نه ؟ و لکن
</p>
<p style="direction:rtl;">چه فائده چون سلاح و آلات حربيّه در دست جبان
</p>
<p style="direction:rtl;">باشد جان و مال محفوظ نماند بلکه بالعکس سبب
</p>
<p style="direction:rtl;">قوّت و اقتدار سارق گردد . بهمچنين زمام امور چون
</p>
<p style="direction:rtl;">ص ١١٤
</p>
<p style="direction:rtl;">بدست علمای غير کامل افتد نورانيّت ديانت را چون
</p>
<p style="direction:rtl;">حجاب عظيم حائل گردند . اسّ اساس ديانت
</p>
<p style="direction:rtl;">خلوص است يعنی شخص متديّن بايد که از جميع اغراض
</p>
<p style="direction:rtl;">شخصيّهء خود گذشته بايّ وجهٍ کان در خيريّت جمهور
</p>
<p style="direction:rtl;">بکوشد . و ممکن نيست که نفوس از منافع ذاتيّهء خود چشم
</p>
<p style="direction:rtl;">پوشند و خير خود را فدای خير عموم نمايند الّا بتديّن
</p>
<p style="direction:rtl;">حقيقی . چه که در طينت انسانيّه محبّت ذاتيّهء خود مخمّر
</p>
<p style="direction:rtl;">و ممکن نيست بدون اميدواری اجر جزيل و ثواب
</p>
<p style="direction:rtl;">جميل از فوائد موقّتهء جسمانيّهء خود بگذرد و لکن
</p>
<p style="direction:rtl;">شخص موقن باللّه و مؤمن بآيات او چون موعود
</p>
<p style="direction:rtl;">و متيقّن مثوبات کلّيّهء اخرويّه است و جميع نعم دنيويّه
</p>
<p style="direction:rtl;">در مقابل عزّت و سعادت درجات أخرويّه کأن لم يکن
</p>
<p style="direction:rtl;">انگاشته گردد لهذا راحت و منافع خود را ابتغاءً
</p>
<p style="direction:rtl;">لوجه اللّه ترک نموده در نفع عموم دل و جان را رايگان
</p>
<p style="direction:rtl;">مبذول دارد ( و من النّاس مَنْ يشری نفسه ابتغاءَ
</p>
<p style="direction:rtl;">مرضات اللّه ) . و بعضی نفوس چنان گمان کنند
</p>
<p style="direction:rtl;">ص ١١٥
</p>
<p style="direction:rtl;">که ناموس طبيعی انسان مانع ارتکاب اعمال قبيحه
</p>
<p style="direction:rtl;">و ضابط کمالات معنويّه و صوريّه است يعنی شخصی
</p>
<p style="direction:rtl;">که متّصف بخرد طبيعی و غيرت فطريّه و حميّت
</p>
<p style="direction:rtl;">ذاتيّه است بدون ملاحظهء عقوبات شديدهء مرتّبه
</p>
<p style="direction:rtl;">بر اعمال شرّيّه و مثوبات عظيمهء افعال خيريّه بریء
</p>
<p style="direction:rtl;">از اضرار عباد و حريص بر اعمال خيريّه است .
</p>
<p style="direction:rtl;">)اوّلاً ) آنکه در تواريخ عموميّه دقت نمائيم واضح
</p>
<p style="direction:rtl;">و مبرهن شود که ناموس طبيعی از فيوضات تعاليم انبيای
</p>
<p style="direction:rtl;">الهی است و همچنين ملاحظه مينمائيم که از اطفال در صغر
</p>
<p style="direction:rtl;">سن آثار تعدّی و تجاوز ظاهر و اگر از تربيت مربّی
</p>
<p style="direction:rtl;">محروم ماند آناً فآناً شيم غير مرضيّه‌اش تزايد يابد . پس
</p>
<p style="direction:rtl;">معلوم شد که ظهور ناموس طبيعی نيز از نتائج تعليم است .
</p>
<p style="direction:rtl;">)و ثانياً ) آنکه بر فرض تصوّر اينکه خرد طبيعی و ناموس
</p>
<p style="direction:rtl;">فطری مانع شرّ و مدلّ بر خير است اين معلوم و واضحست
</p>
<p style="direction:rtl;">که همچو نفوس چون اکسير اعظمست چه که اين
</p>
<p style="direction:rtl;">ادّعا بقول تمام نشود بلکه عمل لازم . حال چه امری
</p>
<p style="direction:rtl;">ص ١١٦
</p>
<p style="direction:rtl;">در وجود جمهور را بر نيّات حسنه و اعمال صالحه مُلجأ
</p>
<p style="direction:rtl;">و مُضطرّ مينمايد ؟ و از اين گذشته آن شخصی که مصدر
</p>
<p style="direction:rtl;">ناموس طبيعی است اگر مظهر خشية اللّه گردد البتّه
</p>
<p style="direction:rtl;">در نوايای خيريّه‌اش ثابت‌تر و راسخ‌تر گردد . خلاصه
</p>
<p style="direction:rtl;">فوائد کلّيّه از فيوضات اديان الهيّه حاصل زيرا متديّنين
</p>
<p style="direction:rtl;">حقيقی را بر صدق طويّت و حسن نيّت و عفّت و عصمت
</p>
<p style="direction:rtl;">کبری و رأفت و رحمت عظمی و وفای بعهد و ميثاق
</p>
<p style="direction:rtl;">و حرّيّت حقوق و انفاق و عدالت در جميع شئون
</p>
<p style="direction:rtl;">و مروّت و سخاوت و شجاعت و سعی و اقدام در نفع
</p>
<p style="direction:rtl;">جمهور بندگان الهی باری بجميع شيم مرضيّهء انسانيّه
</p>
<p style="direction:rtl;">که شمع روشن جهان مدنيّت است دلالت مينمايد .
</p>
<p style="direction:rtl;">و اگر نفسی فی الحقيقه باين صفات ممدوحه متّصف نه
</p>
<p style="direction:rtl;">البتّه بنمی از يَمِ عذب فرات که در مجاری کلمات تعليميّهء
</p>
<p style="direction:rtl;">کتب مقدّسهء الهيّه متموّج است نرسيده و نفحه ای
</p>
<p style="direction:rtl;">از روائح قدسيّهء رياض الهيّه استشمام ننموده چه که هيچ
</p>
<p style="direction:rtl;">امری در وجود بقول تمام نشود هر مقاميرا روش
</p>
<p style="direction:rtl;">ص ١١٧
</p>
<p style="direction:rtl;">و علامتی و هر شأنی را نشانه و اشارتی . مجملاً مقصود از اين
</p>
<p style="direction:rtl;">بيانات آنکه واضح و مدلّل شود که اديان الهيّه و شرائع
</p>
<p style="direction:rtl;">مقدّسهء ربّانيّه و تعاليم سماويّه اعظم اساس سعادت
</p>
<p style="direction:rtl;">بشريّه است و از برای کلّ اهل عالم نجاح و فلاح حقيقی
</p>
<p style="direction:rtl;">بدون اين ترياق فاروق اعظم ممکن نه و لکن بشرط
</p>
<p style="direction:rtl;">آنکه در دست حکيم دانای حاذق باشد و الّا اگر جميع
</p>
<p style="direction:rtl;">ادويهء برء السّاعة که خداوند عالميان بجهت شفای آلام
</p>
<p style="direction:rtl;">و اسقام آدميان خلق فرموده بدست طبيب غير حاذق
</p>
<p style="direction:rtl;">افتد صحّت و عافيت ميسّر نگردد بلکه بالعکس سبب
</p>
<p style="direction:rtl;">اهلاک نفوس بيچارگان و اذيّت قلوب درماندگان گردد .
</p>
<p style="direction:rtl;">مثلاً منبع حکمت الهيّه و مظهر نبوّت کلّيّه در ترغيب
</p>
<p style="direction:rtl;">و تحريص اکتساب معارف و اقتباس فنون و فوائد
</p>
<p style="direction:rtl;">بسعی الی اقصی بلاد چين امر ميفرمايد و لکن
</p>
<p style="direction:rtl;">طبيبان غير حاذق منع و ستيزه مينمايند و استدلال
</p>
<p style="direction:rtl;">ميکنند ( من تشبّه بقوم فهو منهم ) و حال آنکه وجه
</p>
<p style="direction:rtl;">تشابه مذکور را ادراک ننموده و نميدانند که شرائع
</p>
<p style="direction:rtl;">ص ١١٨
</p>
<p style="direction:rtl;">مقدّسهء الهيّه جمهور امّت را بر تمهيد اصول اصلاحات
</p>
<p style="direction:rtl;">متتابعه و اقتباس فنون و معارف از امم سائره تشويق
</p>
<p style="direction:rtl;">و دلالت مينمايد و هر نفسيکه غير از اين گويد
</p>
<p style="direction:rtl;">از سلسبيل علم محروم و در باديهء جهل از پی سراب اغراض
</p>
<p style="direction:rtl;">نفسانيّه سرگردان و حيران . حال بديدهء انصاف ملاحظه
</p>
<p style="direction:rtl;">نمائيد اين اصلاحات جديده بالقوّه و بالفعل کدام يک
</p>
<p style="direction:rtl;">مخالف اوامر الهيّه واقع گشته ؟ اگر امر تأسيس
</p>
<p style="direction:rtl;">مجالس مشورت است اينکه در نصّ آيهء مبارکه است
</p>
<p style="direction:rtl;">که ميفرمايد ( أمرهم شوری بينهم ) و همچنين خطاباً
</p>
<p style="direction:rtl;">بمطلع علم و منبع کمال با وجود آن فضائل کلّيّهء معنويّه
</p>
<p style="direction:rtl;">و صوريّه ميفرمايد ( و شاورهم فی الأمر ). در اين
</p>
<p style="direction:rtl;">صورت چگونه امر مشورت مغاير قوانين شريعت
</p>
<p style="direction:rtl;">مقدّسه است . و بدلائل عقليّه نيز فضيلت مشورت ثابت
</p>
<p style="direction:rtl;">و مبرهن و مجرّب . و يا خود قصاصاً قتل نفوس را منوط
</p>
<p style="direction:rtl;">بتحقيقات دقيقه و تصديق مجالس عديده و ثبوت شرعی
</p>
<p style="direction:rtl;">و تعلّق فرمان پادشاهی نمودن مغاير شرائع الهيّه است ؟
</p>
<p style="direction:rtl;">ص ١١٩
</p>
<p style="direction:rtl;">و آنچه در زمان حکومت سابقه مجری بود موافق احکام
</p>
<p style="direction:rtl;">قرآن مبين بود ؟ چنانچه متواتراً مسموع گشت که حاکم
</p>
<p style="direction:rtl;">گلپايگان در زمان صدارت حاجی ميرزا آقاسی بدون
</p>
<p style="direction:rtl;">سؤال و جواب و استئذان از جهتی سيزده نفر بيچارگان
</p>
<p style="direction:rtl;">کدخدايان قرای گلپايگان را که از سلالهء طاهره بودند
</p>
<p style="direction:rtl;">من دون جرم در يکساعت در نهايت مظلوميّت گردن
</p>
<p style="direction:rtl;">بريده . اهالی مملکت ايران در زمانی متجاوز از صد
</p>
<p style="direction:rtl;">کرور بودند بسبب بعضی حروبات داخله و اکثر
</p>
<p style="direction:rtl;">بجهت عدم قوانين سياسيّه و مطلق العنان و الاراده بودن
</p>
<p style="direction:rtl;">ولات و حکّام تلف شده کم‌کم بمرور ايّام خمس اهالی باقی
</p>
<p style="direction:rtl;">نمانده چه که حکّام بارادهء خود هر نفس بی جرمی را خواستند
</p>
<p style="direction:rtl;">بآتش قهر و شکنجه بگداختند و يا خود قاتل مثبوت
</p>
<p style="direction:rtl;">شرعی اشخاص عديده را بجهت اغراض ذاتيّه بنواختند .
</p>
<p style="direction:rtl;">هيچ نفسی را قدرت اعتراض نبود چه که حاکم يتصرّف
</p>
<p style="direction:rtl;">کيف يشاء بود . آيا ميتوان گفت اين امور موافق
</p>
<p style="direction:rtl;">عدل و انصاف و مطابق احکام شريعت اللّه است ؟
</p>
<p style="direction:rtl;">ص ١٢٠
</p>
<p style="direction:rtl;">و يا خود تشويق و تحريص بر تعلّم فنون مفيده و اکتساب
</p>
<p style="direction:rtl;">معارف عموميّه و اطّلاع بر حقائق حکمت طبيعيّهء نافعه
</p>
<p style="direction:rtl;">و توسيع دائرهء صنايع و تزييد مواد تجارت و تکثير
</p>
<p style="direction:rtl;">وسائط ثروت ملّت منافی اصول ديانت الهيّه است ؟
</p>
<p style="direction:rtl;">و يا خود آنکه ترتيب نظام مدن و تنظيم احوال نواحی
</p>
<p style="direction:rtl;">و قری و تعمير طرق و سبل و تمديد راه کالسکهء آتشی
</p>
<p style="direction:rtl;">و تسهيل وسائط نقليّه و حرکت و ترفيه عموم اهالی
</p>
<p style="direction:rtl;">مضادّ عبوديّت درگاه حضرت احديّت است ؟
</p>
<p style="direction:rtl;">و يا خود اشغال معادن متروکه که اعظم وسائط ثروت
</p>
<p style="direction:rtl;">دولت و ملّت است و ايجاد معامل و کارخانها که منبع
</p>
<p style="direction:rtl;">آسايش و راحت و باعث غنا و توانگری عموم ملّت است
</p>
<p style="direction:rtl;">و تحريض و تحريص ايجاد صنايع جديده و تشويق ترقّی
</p>
<p style="direction:rtl;">امتعهء وطنيّه مغاير اوامر و نواهی ربّ البريّه است ؟
</p>
<p style="direction:rtl;">قسم بذات پاک ذی الجلال که متحيّرم چگونه پرده
</p>
<p style="direction:rtl;">بر ابصار افتاده که امور باين بديهی ادراک نميشود .
</p>
<p style="direction:rtl;">و چون اينگونه براهين و ادلّهء محکمه بيان شود
</p>
<p style="direction:rtl;">ص ١٢١
</p>
<p style="direction:rtl;">شبهه ای نيست که از جهت صد هزار اغراض باطنيّه در جواب
</p>
<p style="direction:rtl;">خواهند گفت که در يوم محشر بين يدی اللّه از معارف
</p>
<p style="direction:rtl;">و مدنيّت کاملهء انسان سؤال نميکنند بلکه اعمال صالحه را
</p>
<p style="direction:rtl;">جويند . اوّلاً آنکه سلّمنا سؤال از معارف و مدنيّت
</p>
<p style="direction:rtl;">نميکنند . آيا در يوم حشر اکبر در ديوان الهی مؤاخذه
</p>
<p style="direction:rtl;">نمينمايند که ای رؤسا و بزرگان اين ملّت بزرگوار را چرا
</p>
<p style="direction:rtl;">سبب شديد که از اوج عزّت قديمه تنزّل نمودند
</p>
<p style="direction:rtl;">و از مرکزيّت جهان مدنيّت باز ماندند ؟ با وجود آنکه
</p>
<p style="direction:rtl;">مقتدر بوديد که بوسائطی متشبّث شويد که سبب
</p>
<p style="direction:rtl;">عزّت مقدّسهء ملّت شويد . اين را ننموده که سهل است
</p>
<p style="direction:rtl;">بلکه ملّت را از فوائد عاديّه نيز باز داشتيد . آيا اين قوم
</p>
<p style="direction:rtl;">در سماء سعادت چون انجم زاهيه نبودند ؟ چگونه باعث
</p>
<p style="direction:rtl;">شديد که در اين ظلمت دهما افتادند ؟ و يا خود مقتدر
</p>
<p style="direction:rtl;">بر ايقاد سراج عزّت دارين ملّت بوديد چرا بجان
</p>
<p style="direction:rtl;">نکوشيديد ؟ و يا آنکه چون سراج نورانی بتوفيقات الهی
</p>
<p style="direction:rtl;">روشن شد بزجاجهء همّت او را از ارياح مخالف حفظ
</p>
<p style="direction:rtl;">ص ١٢٢
</p>
<p style="direction:rtl;">ننموده از چه جهت بکمال قوّت بر اطفای آن قيام نموديد ؟
</p>
<p style="direction:rtl;">)و کلَّ انسان ألزمناه طائرهُ فی عُنقه و نُخرج له يوم
</p>
<p style="direction:rtl;">القيامة کتابا يَلقاه منشورا ) . و ثانياً آنکه چه اعمال صالحه
</p>
<p style="direction:rtl;">در وجود اعظم از نفع عموم است ؟ آيا موهبتی در عالم
</p>
<p style="direction:rtl;">اعظم از اين متصوّر که انسان سبب تربيت و ترقّی
</p>
<p style="direction:rtl;">و عزّت و سعادت بندگان الهی شود ؟ لا و اللّه . اکبر
</p>
<p style="direction:rtl;">مثوبات اينست که نفوس مبارکه دست بيچارگانرا
</p>
<p style="direction:rtl;">گرفته از جهالت و ذلّت و مسکنت نجات دهند و بنيّت
</p>
<p style="direction:rtl;">خالصه لِلّهِ کمر همّت را بر خدمت جمهور اهالی بر بندند
</p>
<p style="direction:rtl;">و خير دنيوی خويشتن را فراموش نموده بجهت نفع
</p>
<p style="direction:rtl;">عموم بکوشند ( و يؤثرون علی أنفسهم و لو کان بهم
</p>
<p style="direction:rtl;">خَصاصَة ) ( خيرُ النّاسِ من ينفعُ النّاسَ و شرُّ النّاسِ من يَضُرّ
</p>
<p style="direction:rtl;">النّاسَ ) . سبحان اللّه چه امور و احوال عجيبه واقع که هيچ
</p>
<p style="direction:rtl;">نفسی حين استماع قولی دقّت و فراست نمينمايد
</p>
<p style="direction:rtl;">که مقصود قائل از اين قول چه و در نقاب اقوال چه
</p>
<p style="direction:rtl;">غرض نفسانی پنهان نموده . مثلاً ملاحظه ميفرمائيد
</p>
<p style="direction:rtl;">ص ١٢٣
</p>
<p style="direction:rtl;">که شخصی بجهت منافع جزئيّهء ذاتيّهء خود مانع سعادت
</p>
<p style="direction:rtl;">جمهوری از ناس ميشود و بجهت گردش آسياب خود
</p>
<p style="direction:rtl;">مزارع و کشت زار جمّ غفيريرا تشنه و خراب ميکند
</p>
<p style="direction:rtl;">و بجهت مطاعيّت خود دائماً ناس را بر تعصّب جاهليّت
</p>
<p style="direction:rtl;">که مخرّب بنيان مدنيّت است دلالت ميکند . حال اين
</p>
<p style="direction:rtl;">شخص با وجود آنکه عملی را مرتکب که مردود
</p>
<p style="direction:rtl;">درگاه کبريا و مبغوض کلّ انبياء و اوليای الهی است 
</p>
<p style="direction:rtl;">اگر ببيند نفسی بعد از طعام دست خود را بصابون
</p>
<p style="direction:rtl;">که موجدش عبد اللّه بونی و از اسلام است بشويد
</p>
<p style="direction:rtl;">چون اين بيچاره دست خود را بدامن و محاسن خود
</p>
<p style="direction:rtl;">نماليده آن شخص فرياد برآرد که بنيان شريعت برهم
</p>
<p style="direction:rtl;">خورد و آداب ممالک کفريّه متداول گشت . ابداً سوء
</p>
<p style="direction:rtl;">اعمال خود را نظر ننمايد لکن سبب لطافت و پاکی را
</p>
<p style="direction:rtl;">جهل و فسق شمارد . ای اهل ايران چشم را بگشائيد
</p>
<p style="direction:rtl;">و گوشرا باز کنيد و از تقليد نفوس متوهّمه که سبب
</p>
<p style="direction:rtl;">اعظم ضلالت و گمراهی و سفالت و نادانی انسان است
</p>
<p style="direction:rtl;">ص ١٢٤
</p>
<p style="direction:rtl;">مقدّس گشته بحقيقت امور پی بريد و در اتّخاذ تشبّث
</p>
<p style="direction:rtl;">بوسائل حيات و سعادت و بزرگواری و عزّت خود
</p>
<p style="direction:rtl;">بين ملل و طوائف عالم بکوشيد . نسائم ربيع حقيقی
</p>
<p style="direction:rtl;">ميوزد چون اشجار بوستان بشکوفه و ازهار مزيّن
</p>
<p style="direction:rtl;">گرديد . و ابر بهاری در فيضان چون روضهء خلد سر سبز
</p>
<p style="direction:rtl;">و خرم شويد . ستارهء صبحگاهی درخشيد در مسلک مستقيم
</p>
<p style="direction:rtl;">در آئيد . بحر عزّت در موج بر شاطی اقبال و اقدام بشتابيد .
</p>
<p style="direction:rtl;">معين حيات طيّبه در جوش در باديهء تشنگی پژمرده
</p>
<p style="direction:rtl;">نياسائيد . همّت را بلند کنيد و مقاصد را ارجمند . کسالت
</p>
<p style="direction:rtl;">تا کی و غفلت تا چند ؟ از تن پروری جز نوميدی دارين
</p>
<p style="direction:rtl;">نيابيد و از تعصّب جاهلی و استماع اقوال بيفکران
</p>
<p style="direction:rtl;">و بيخردان جز نکبت و ذلّت نبينيد . توفيقات الهيّه مؤيّد
</p>
<p style="direction:rtl;">شما و تأييدات ربّانيّه موفّق . از چه بجان نخروشيد و بتن
</p>
<p style="direction:rtl;">نکوشيد ؟ و از جمله اموريکه محتاج اصلاحات تامّهء
</p>
<p style="direction:rtl;">کامله است طريق تعلّم علوم و ترتيب تحصيل معارف
</p>
<p style="direction:rtl;">و فنون است . چه که از عدم ترتيب بسيار پريشان
</p>
<p style="direction:rtl;">ص ١٢٥
</p>
<p style="direction:rtl;">و متفرّق گشته و فنون موجزه که داعی بر تطويلش نه
</p>
<p style="direction:rtl;">بغايت مطوّل شده بقسميکه بايد متعلّمين مدّت مديده
</p>
<p style="direction:rtl;">اذهان و اعمار خود را صرف اموری نمايند که تصوّر
</p>
<p style="direction:rtl;">صرفست و بهيچوجه تحقّقی ندارد چه که تعمّق در اقوال
</p>
<p style="direction:rtl;">و افکاريست که اگر بديدهء بصيرت ملاحظه شود
</p>
<p style="direction:rtl;">واضح و مثبوت گردد که اين نکات بعد از وقوع
</p>
<p style="direction:rtl;">نيز نيست بلکه صرف اوهام و تتابع تصوّرات
</p>
<p style="direction:rtl;">بيفايده و توالی ملاحظات بيهوده است . و شبهه ای نيست
</p>
<p style="direction:rtl;">که اشتغال باينگونه اوهام و تدقيق و بحث زايد
</p>
<p style="direction:rtl;">در اينگونه اقوال سبب تضييع اوقات و اتلاف
</p>
<p style="direction:rtl;">اعمار است بلکه انسان را از تحصيل معارف و فنونيکه
</p>
<p style="direction:rtl;">از لوازم ما يحتاج اليه هيئت بشريّه است ممنوع و محروم
</p>
<p style="direction:rtl;">مينمايد . انسان بايد در هر فنّی قبل از تحصيل ملاحظه
</p>
<p style="direction:rtl;">نمايد که فوائد اين فنّ چه چيز است و چه ثمره
</p>
<p style="direction:rtl;">و نتايجی از او حاصل . اگر از علوم مفيده يعنی جمعيّت
</p>
<p style="direction:rtl;">بشريّه را فوائد کلّی از او حاصل البتّه بجان در تحصيلش
</p>
<p style="direction:rtl;">ص ١٢٦
</p>
<p style="direction:rtl;">بکوشد و الّا اگر عبارت از مباحث بيفائدهء صرفه
</p>
<p style="direction:rtl;">و تصوّرات متتابعهء متواليه بوده و جز آنکه سبب نزاع
</p>
<p style="direction:rtl;">و جدال شود ثمره ای از او حاصل نه بچه جهت انسان حيات
</p>
<p style="direction:rtl;">خود را در منازعات و مجادلات بيفايدهء آن صرف نمايد .
</p>
<p style="direction:rtl;">و چون اين مطلب بسيار محتاج بتفصيل و محاکمهء
</p>
<p style="direction:rtl;">مکمّله است تا اينکه ثابت و مبرهن گردد که بعضی علوم
</p>
<p style="direction:rtl;">که اليوم اهتمامی در آن نه منتهای محسّناترا داشته
</p>
<p style="direction:rtl;">و همچنين واضح و مدلّل شود که هيئت ملّت بهيچوجه
</p>
<p style="direction:rtl;">محتاج بتحصيل بعضی فنون زائده نبوده لهذا در جلد
</p>
<p style="direction:rtl;">ثانی اين کتاب ان شاء اللّه بتفصيل ذکر ميشود . و اميد
</p>
<p style="direction:rtl;">واريم که از مطالعهء اين جلد اوّل تأثيرات کلّيّه در افکار
</p>
<p style="direction:rtl;">و اطوار هيئت عموميّه حاصل گردد چه که نيّت خالصهء
</p>
<p style="direction:rtl;">لِلّهِ بر تأليف آن دلالت نمود . اگر چه در عالم نفوسی
</p>
<p style="direction:rtl;">که امتياز بين افکار صادقه و اقوال کاذبه دهند چون
</p>
<p style="direction:rtl;">کبريت احمرند و لکن اميدواری اين عبد بالطاف
</p>
<p style="direction:rtl;">بينهايت ربّ احديّت است . ( بر سر اصل مطلب رويم )
</p>
<p style="direction:rtl;">ص ١٢٧
</p>
<p style="direction:rtl;">و امّا حزبيکه بر آنند در اجراء اصلاحات لازمه بايد صبر
</p>
<p style="direction:rtl;">و تأنّی نموده شيئاً فشيئاً مجری داشت . آيا مقصودشان
</p>
<p style="direction:rtl;">از اين بيانات چه ؟ اگر مرادشان از تأنّی که از مقتضيات
</p>
<p style="direction:rtl;">و لوازم حکمت حکومت است اين فکر بسيار مقبول
</p>
<p style="direction:rtl;">و بموقع چه که البتّه مهامّ امور باستعجال انجام نپذيرد
</p>
<p style="direction:rtl;">بلکه عجله سبب فتور ميگردد . مثل عالم سياسی مثل
</p>
<p style="direction:rtl;">عالم انسان است که اوّل نطفه پس تدرّج در مراتب
</p>
<p style="direction:rtl;">عَلقه و مُضغه و عظام و اکساء لحم و انشاء خلق آخر
</p>
<p style="direction:rtl;">تا برتبهء احسن الخالقين واصل گردد . همچنانکه اين
</p>
<p style="direction:rtl;">از لوازم خلقت و مبنی بر حکمت کلّيّه است بهمچنين عالم
</p>
<p style="direction:rtl;">سياسی دفعة واحده از حضيض فتور باوج کمال و سداد
</p>
<p style="direction:rtl;">نرسد بلکه نفوس کامله ليلاً و نهاراً بوسائل ما به التّرقّی
</p>
<p style="direction:rtl;">تشبّث نموده تا دولت و ملّت يوماً فيوماً بلکه آناً فاناً
</p>
<p style="direction:rtl;">ترقّی و نموّ در جميع مراتب نمايد . ( سه چيز ) چون در عالم
</p>
<p style="direction:rtl;">کون بعنايت الهيّه موجود شد اين عالم خاک بحيات
</p>
<p style="direction:rtl;">تازه و لطافت و زينت بياندازه فائز گردد . ( اوّل ) ارياح
</p>
<p style="direction:rtl;">ص ١٢٨
</p>
<p style="direction:rtl;">لواقح بهاری ( و ثانی ) فيضان و کرم ابر نيسانی ( ثالث )
</p>
<p style="direction:rtl;">حرارت آفتاب نورانی . چون اين سه از فضل بی پايان
</p>
<p style="direction:rtl;">الهی احسان شد باذن اللّه اشجار و اغصان پژمرده
</p>
<p style="direction:rtl;">کم کم سر سبز و خرم گشته بانواع شکوفه و ازهار
</p>
<p style="direction:rtl;">و اثمار مزيّن گردند . و همچنين نيّات خالصه و معدلت
</p>
<p style="direction:rtl;">پادشاهی و دانش و مهارت کاملهء سياسی اوليای امور
</p>
<p style="direction:rtl;">و همّت و غيرت اهالی چون جمع شود روز بروز آثار
</p>
<p style="direction:rtl;">ترقّی و اصلاحات کامله و عزّت و سعادت دولت و ملّت
</p>
<p style="direction:rtl;">جلوه‌گر گردد . و لکن اگر مقصود از تأنّی اين باشد
</p>
<p style="direction:rtl;">که در هر عصری امری جزئی از لوازم اصلاحات
</p>
<p style="direction:rtl;">جاری گردد اين عين رخاوت و کسالت است و بر اين
</p>
<p style="direction:rtl;">منوال بهيچوجه ثمره ای حاصل نگردد جز تکرّر اقوال
</p>
<p style="direction:rtl;">بيفايده . اگر عجله مضرّ است رخاوت و بطائت صد
</p>
<p style="direction:rtl;">هزار درجه مضرّتش بيشتر است بلکه توسّط حال
</p>
<p style="direction:rtl;">ممدوح چنانچه فرموده‌اند ( عليکم بالحسنة بين السّيتين )
</p>
<p style="direction:rtl;">که حدّ افراط و تفريط باشد . ( لا تجعل يدکَ
</p>
<p style="direction:rtl;">ص ١٢٩
</p>
<p style="direction:rtl;">مغلولةً الی عُنقک و لا تَبسُطها کلَّ البسط فابتغ بين ذلک
</p>
<p style="direction:rtl;">سبيلا ) . الزم امور و اقدم تشبّثات لازمه توسيع دائرهء
</p>
<p style="direction:rtl;">معارف است و از هيچ ملّتی نجاح و فلاح بدون ترقّی
</p>
<p style="direction:rtl;">اين امر اهمّ اقوم متصوّر نه چنانچه باعث اعظم تنزّل
</p>
<p style="direction:rtl;">و تزلزل ملل جهل و نادانی است و الآن اکثر اهالی
</p>
<p style="direction:rtl;">از امور عاديّه اطّلاع ندارند تا چه رسد بوقوف حقائق
</p>
<p style="direction:rtl;">امور کلّيّه و دقائق لوازم عصريّه . لهذا لازمست
</p>
<p style="direction:rtl;">که رسائل و کتب مفيده تصنيف شود و آنچه اليوم
</p>
<p style="direction:rtl;">ما يحتاج اليه ملّت و موقوف عليه سعادت و ترقّی
</p>
<p style="direction:rtl;">بشريّه است در آن ببراهين قاطعه بيان شود و آن رسائل
</p>
<p style="direction:rtl;">و کتب را طبع نموده در اطراف مملکت انتشار شود
</p>
<p style="direction:rtl;">تا اقلّا خواصّ افراد ملّت قدری چشم و گوششان
</p>
<p style="direction:rtl;">باز شده در آنچه سبب عزّت مقدّسهء ايشانست بکوشند .
</p>
<p style="direction:rtl;">نشر افکار عاليه قوّهء محرّکه در شريان امکان بلکه
</p>
<p style="direction:rtl;">جان جهان است . افکار چون بحر بی پايان و آثار
</p>
<p style="direction:rtl;">و اطوار وجود چون تعيّنات و حدود امواج . تا بحر
</p>
<p style="direction:rtl;">ص ١٣٠
</p>
<p style="direction:rtl;">بحرکت و جوش نيايد امواج بر نخيزد و لآلی حکمت
</p>
<p style="direction:rtl;">بر شاطی وجود نيفشاند .
</p>
<p style="direction:rtl;">" ای برادر تو همه انديشهء ما بقی تو استخوان و ريشهء "
</p>
<p style="direction:rtl;">بايد افکار عموميّه را متوجّه آنچه اليوم لائق
</p>
<p style="direction:rtl;">و سزاوار است نمود و اين ممکن نه الّا ببيان کافی و اقامهء
</p>
<p style="direction:rtl;">دليل واضح مبرهن وافی چه که بيچارگان اهالی از عالم
</p>
<p style="direction:rtl;">وجود بيخبرند و شبهه ای نيست که سعادت خود را طالب
</p>
<p style="direction:rtl;">و آمل و لکن حجبات جهل حائل و حاجز گشته .
</p>
<p style="direction:rtl;">ملاحظه فرمائيد که قلّت معارف بچه مثابه باعث ذلّت
</p>
<p style="direction:rtl;">و حقارت ملّت ميشود . اليوم اعظم طوائف و ملل عالم
</p>
<p style="direction:rtl;">از جهة کثرت نفوس ملّت چين است که هشتصد
</p>
<p style="direction:rtl;">کرور و کسری نفوس اهالی است و از اين جهة بايد
</p>
<p style="direction:rtl;">که دولتش سر افرازترين دول و ملّتش مشهورترين
</p>
<p style="direction:rtl;">ملل عالم باشد و حال بالعکس بجهة عدم معارف تمدّن
</p>
<p style="direction:rtl;">ادبی و مادّی ضعيف و بی پا ترين ملل و دول ضعيفه است
</p>
<p style="direction:rtl;">چنانچه مدّت قليلهء قبل از اين عساکر قليلی از انگليس
</p>
<p style="direction:rtl;">ص ١٣١
</p>
<p style="direction:rtl;">و فرانسه با او محاربه نموده بقسمی دولت چين شکست
</p>
<p style="direction:rtl;">خورد که پای تختش را که مسمّی به پکين است فتح
</p>
<p style="direction:rtl;">نمودند . حال اگر دولت و ملّت چين در درجات عاليهء
</p>
<p style="direction:rtl;">معارف عصريّه متصاعد و بفنون تمدّن متفنّن بودند
</p>
<p style="direction:rtl;">اگر کلّ دول عالم بر او هجوم مينمودند البتّه عاجز گشته
</p>
<p style="direction:rtl;">خائباً خاسراً مراجعت مينمودند . و از اين حکايت
</p>
<p style="direction:rtl;">عجبتر آنکه حکومت ژوپان در اصل تابع و در تحت
</p>
<p style="direction:rtl;">حمايت حکومت چين بود چند سال است که چشم
</p>
<p style="direction:rtl;">و گوش باز کرده تشبّث بوسائل ترقّی و تمدّنات عصريّه
</p>
<p style="direction:rtl;">و ترويج معارف و صنايع عموميّه نموده بقدر اقتدار
</p>
<p style="direction:rtl;">و استطاعت جهد و کوشش کرده تا آنکه افکار عموميّه
</p>
<p style="direction:rtl;">متوجّه اصلاحات گشته علی العجاله حکومتش بمقامی
</p>
<p style="direction:rtl;">رسيده که با وجود آنکه نفوس آن مملکت تقريباً سدس
</p>
<p style="direction:rtl;">بلکه عشر اهالی حکومت چين است در اين ايّام
</p>
<p style="direction:rtl;">با دولت چين مقابلی نمود بالاخره حکومت چين
</p>
<p style="direction:rtl;">مجبور بمصالحه گشت . دقّت نمائيد که چگونه معارف
</p>
<p style="direction:rtl;">ص ١٣٢
</p>
<p style="direction:rtl;">و تمدّن سبب عزّت و سعادت و حرّيّت و آزادی
</p>
<p style="direction:rtl;">حکومت و ملّت ميشود . و همچنين لازم است که در جميع
</p>
<p style="direction:rtl;">بلاد ايران حتّی قری و قصبات صغيره مکتبهای متعدّده
</p>
<p style="direction:rtl;">گشوده و اهالی از هر جهة تشويق و تحريص بر تعليم
</p>
<p style="direction:rtl;">قرائت و کتابت اطفال شوند حتّی عند اللّزوم اجبار
</p>
<p style="direction:rtl;">گردند . تا عروق و اعصاب ملّت بحرکت نيايد کلّ
</p>
<p style="direction:rtl;">تشبّثات بيفائده است چه که ملّت بمثابهء جسم و غيرت
</p>
<p style="direction:rtl;">و همّت مانند جانند جسم بيجان حرکت نکند . حال اين
</p>
<p style="direction:rtl;">قوّهء عظمی در طينت اهالی ايران در منتهی درجه
</p>
<p style="direction:rtl;">موجود محرّکش توسيع دائرهء معارفست .
</p>
<p style="direction:rtl;">و امّا حزبيکه برآنند اين اصول تمدّنيّه و اساس ترقّی مراتب
</p>
<p style="direction:rtl;">عاليهء سعادت بشريّه در عوالم ملکيّه و قوانين اصلاحات
</p>
<p style="direction:rtl;">کامله و اتّساع دوائر مدنيّت تامّه را اقتباس از ملل سائره
</p>
<p style="direction:rtl;">لازم و موافق نه بلکه لائق و سزاوار چنانست که حکومت
</p>
<p style="direction:rtl;">و ملّت ايران تفکّر و تعمّق نموده خود ايجاد امور ما به
</p>
<p style="direction:rtl;">التّرقّی نمايند . البتّه اگر عقول مستقيمه و مهارت کلّيّهء
</p>
<p style="direction:rtl;">ص ١٣٣
</p>
<p style="direction:rtl;">فرائد ملّت و همّت و غيرت اشخاص شاخصه در دربار
</p>
<p style="direction:rtl;">دولت و جهد بليغ اصحاب درايت و کفايت که مطّلع
</p>
<p style="direction:rtl;">بر قوانين اعظم عالم سياسی هستند جمع شوند و بکمال
</p>
<p style="direction:rtl;">جهد و اقدام در جزئيّات و کلّيّات امور تدبّر و تفکّر
</p>
<p style="direction:rtl;">نموده بتدابير صائبه ممکن است که بعضی امور اصلاحات
</p>
<p style="direction:rtl;">کلّيّه يابد و لکن در اکثر امور مجبور بر اقتباسند .
</p>
<p style="direction:rtl;">چه که قرونهای عديده کرورها از نفوس عمر خود را
</p>
<p style="direction:rtl;">صرف نموده و تجربه کرده تا آنکه آن امور اصلاحيّه
</p>
<p style="direction:rtl;">بحيّز وجود آمده . حال اگر چشم از آن پوشيده شود
</p>
<p style="direction:rtl;">تا آنکه در خود مملکت بنحو ديگر اسباب فراهم آيد
</p>
<p style="direction:rtl;">که ترقّی مأمول حاصل گردد اوّلاً آنکه اعصار کثيره
</p>
<p style="direction:rtl;">بگذرد و مطلوب ميسّر نشود . مثلاً ملاحظه نمائيد
</p>
<p style="direction:rtl;">که در ممالک سائره مدّتی مديده کوشيدند تا آنکه
</p>
<p style="direction:rtl;">قوّهء بخار را کشف و معلوم و بواسطهء آن چه بسيار امور
</p>
<p style="direction:rtl;">و اشغال مشکله را که ما فوق طاقت انسان بود سهل
</p>
<p style="direction:rtl;">و آسان نمودند . حال استعمال اين قوّه را ترک نموده و سعی
</p>
<p style="direction:rtl;">ص ١٣٤
</p>
<p style="direction:rtl;">و کوشش شود تا آنکه قوّه ای مشابه اين قوّه کشف
</p>
<p style="direction:rtl;">و ايجاد شود قرون کثيره لازم است . پس بهتر آنست
</p>
<p style="direction:rtl;">که در استعمال اين قوّه قصوری نشود و لکن دائماً
</p>
<p style="direction:rtl;">متفکّر در آن باشند که بلکه قوّه ای اعظم از آن بدست
</p>
<p style="direction:rtl;">آيد . و همچنين قياس نمائيد سائر فنون و معارف و صنايع
</p>
<p style="direction:rtl;">و قضيّات مثبوت الفوائد عالم سياسی را که در قرونهای
</p>
<p style="direction:rtl;">عديده مکرّراً تجربه شده و بجهة عزّت و عظمت دولت
</p>
<p style="direction:rtl;">و آسايش و ترقّی ملّت منافع و فوائد و محسّنات کلّيّه‌اش
</p>
<p style="direction:rtl;">ثابت و مبرهن گشته . حال آنرا بدون سبب و داعی ترک
</p>
<p style="direction:rtl;">نموده بنوع ديگر در صدد اصلاحات کوشيده شود
</p>
<p style="direction:rtl;">تا آن اصلاحات از حيّز قوّه بوجود آيد و فوائد و منافعش
</p>
<p style="direction:rtl;">ثابت و مبرهن گردد سالها بگذرد و عمرها بسر آيد
</p>
<p style="direction:rtl;">)و ما هنوز اندر خم يک کوچه‌ايم ) . شرف و مزيّت
</p>
<p style="direction:rtl;">اخلاف بر اسلاف در اينست که اموريکه در زمان سابق
</p>
<p style="direction:rtl;">بمحک تجربه رسيده و فوائد عظيمه‌اش ثابت گشته
</p>
<p style="direction:rtl;">اخلاف آنرا از اسلاف اقتباس نمايند و تأسّی بايشان کنند
</p>
<p style="direction:rtl;">ص ١٣٥
</p>
<p style="direction:rtl;">و از آن گذشته قضايای ديگر خود را کشف کرده
</p>
<p style="direction:rtl;">آنرا نيز ضميمهء آن امور مفيده نمايند . پس معلوم شد
</p>
<p style="direction:rtl;">که معلومات و مجرّبات اسلاف معلوم و موجود نزد
</p>
<p style="direction:rtl;">اخلاف است و لکن کشفيّات خاصّهء اخلاف مجهول
</p>
<p style="direction:rtl;">اسلاف است و لکن بشرط آنکه اخلاف از اهل
</p>
<p style="direction:rtl;">کمالات باشند و الّا چه بسيار اخلاف که قطره ای از بحر
</p>
<p style="direction:rtl;">بی پايان معارف اسلاف نصيب نبردند . قدری ملاحظه
</p>
<p style="direction:rtl;">نمائيد که فرض کنيم نفوسی بقدرت الهيّه در زمين
</p>
<p style="direction:rtl;">خلق شدند آن نفوس بجهة عزّت و سعادت و آسايش
</p>
<p style="direction:rtl;">و راحت خود البتّه محتاج بامور کثيره هستند . حال آن
</p>
<p style="direction:rtl;">امور را اگر از سائر مخلوقات موجوده اقتباس
</p>
<p style="direction:rtl;">نمايند اهون است يا خود در هر قرنی بدون اقتباس ايجاد
</p>
<p style="direction:rtl;">امری از امور لازمهء تعيّش بشر نمايند ؟ و اگر گفته شود
</p>
<p style="direction:rtl;">که قوانين و اصول و اساس ترقّی در درجات عاليهء
</p>
<p style="direction:rtl;">مدنيّت کامله که در ممالک سائره جاريست آن موافق
</p>
<p style="direction:rtl;">حال و مقتضيات مألوفهء اهالی ايران نيست از اينجهة
</p>
<p style="direction:rtl;">ص ١٣٦
</p>
<p style="direction:rtl;">لازم است که در خود ايران مدبّران مملکت جهد بليغ
</p>
<p style="direction:rtl;">نموده ايجاد اصلاحاتی نمايند که موافق حال اين
</p>
<p style="direction:rtl;">بلاد باشد . اوّل بيان کنند که مضرّت از چه جهة است ؟
</p>
<p style="direction:rtl;">آيا عمار ممالک و تعمير مسالک و توسّل بوسائل تقويت
</p>
<p style="direction:rtl;">ضعفاء و احياء فقرا و ترتيب اسباب ترقّی جمهور و تکثير
</p>
<p style="direction:rtl;">مواد ثروت عموم و توسيع دائرهء معارف و تنظيم حکومت
</p>
<p style="direction:rtl;">و آزادی حقوق و امنيّت جان و مال و عِرض و ناموس
</p>
<p style="direction:rtl;">مغاير حال اهل ايرانست ؟ و آنچه غير از امثال اين
</p>
<p style="direction:rtl;">امور است مضرّتش در هر مملکت واضح
</p>
<p style="direction:rtl;">و هويدا است اختصاص بمکانی دون مکان ندارد .
</p>
<p style="direction:rtl;">باری جميع اين اوهامات از عدم عقل و دانش و قلّت تفکّر
</p>
<p style="direction:rtl;">و ملاحظه صدور يابد بلکه اکثر معارضين و مسامحين
</p>
<p style="direction:rtl;">فی الحقيقه اغراض شخصيّهء خود را در نقاب اقوال
</p>
<p style="direction:rtl;">بيفايده ستر نموده در ظاهر ببعضی کلمات که هيچ تعلّق
</p>
<p style="direction:rtl;">بآنچه مضمر قلوب است ندارد عقول بيچارگان اهالی را
</p>
<p style="direction:rtl;">مشوّش مينمايند . ای اهل ايران قلب که وديعهء
</p>
<p style="direction:rtl;">ص ١٣٧
</p>
<p style="direction:rtl;">ربّانيّه است او را از آلايش خود پرستی پاک و مقدّس
</p>
<p style="direction:rtl;">نموده باکليل نوايای خالصه مزيّن نمائيد تا عزّت
</p>
<p style="direction:rtl;">مقدّسه و عظمت سرمديّهء اين ملّت باهره چون صبح
</p>
<p style="direction:rtl;">صادق از مشرق اقبال طالع و لائح گردد . اين چند روز
</p>
<p style="direction:rtl;">ايّام حيات دنيويّه که چون ظلّ زائل است عنقريب
</p>
<p style="direction:rtl;">بسر آيد جهد نمائيد تا مشمول الطاف و عنايت ربّ
</p>
<p style="direction:rtl;">احديّت گرديد و اثر خيری و ذکر خوشی از خود
</p>
<p style="direction:rtl;">در قلوب و السن اخلاف بگذاريد ( و اجعل لی لسان
</p>
<p style="direction:rtl;">صدق فی الآخرين ) . ای خوشا حال نفسی که خير
</p>
<p style="direction:rtl;">ذاتی خود را فراموش نموده چون خاصّان درگاه حقّ گوی
</p>
<p style="direction:rtl;">همّت را در ميدان منفعت جمهور افکنده تا بعنايت الهيّه
</p>
<p style="direction:rtl;">و تأييدات صمدانيّه مؤيّد بر آن گردد که اين ملّت عظيمه را
</p>
<p style="direction:rtl;">باوج عزّت قديمه رساند و اين اقليم پژمرده را
</p>
<p style="direction:rtl;">بحيات طيّبه تازه و زنده نمايد و چون بهار روحانی
</p>
<p style="direction:rtl;">اشجار نفوس انسانيرا بحليهء اوراق و ازهار و اثمار
</p>
<p style="direction:rtl;">سعادت مقدّسه سر سبز و خرم نمايد ( تمّ )
</p>
<p style="direction:rtl;">ص ١٣٨
</p>
<p style="direction:rtl;">چون در اصل اين رسالهء مبارکه چنانکه در صفحهء ١٠٨
</p>
<p style="direction:rtl;">واقع است اين عبارت وارد که ( صلاح الدّين ملک
</p>
<p style="direction:rtl;">منصور ايّوبی در سنهء ٦٩٣ هجری بکلّی ملوک و عساکر
</p>
<p style="direction:rtl;">اوروپرا از ممالک و سواحل برّيّة الشّام و مصر اخراج
</p>
<p style="direction:rtl;">نمود ) و متبادر از صلاح الدّين ايّوبی صلاح الدّين کبير
</p>
<p style="direction:rtl;">شهير است که در سنهء ٥٨٩ وفات نمود و غالباً اين مسئله
</p>
<p style="direction:rtl;">بر غير متعمّقين در تاريخ مشتبه ميشد چه که فتح
</p>
<p style="direction:rtl;">آخرين عکّا و اخراج صليبيّين از برّ شام بدست ملک
</p>
<p style="direction:rtl;">اشرف صلاح الدين بن الملک المنصور قلاون صالحی
</p>
<p style="direction:rtl;">وقوع يافت نه صلاح الدّين کبير که پسر ايّوب است
</p>
<p style="direction:rtl;">و لذا اين اقلّ عباد ( فرج اللّه زکيّ الکردی )
</p>
<p style="direction:rtl;">توضيحاً از مصدر رسالهء فخيمه
</p>
<p style="direction:rtl;">استيضاح نمود و اين رقيمهء
</p>
<p style="direction:rtl;">کريمه در جواب صدور
</p>
<p style="direction:rtl;">يافت و هی هذه
</p>
<p style="direction:rtl;">ص ١٣٩
</p>
<p style="direction:rtl;">) هو اللّه )
</p>
<p style="direction:rtl;">) أيّها الفرج القريب )
</p>
<p style="direction:rtl;">نامهء شما رسيد و ملاحظه گرديد لکن از عدم فرصت
</p>
<p style="direction:rtl;">مختصر جواب مرقوم ميشود . ( صلاح الدّين ) اوّل
</p>
<p style="direction:rtl;">ايّوبی يعنی پسر ايّوب برادر زادهء شير کوه لقبش الملک
</p>
<p style="direction:rtl;">النّاصر است . اين شخص با قوم مهاجم اهل صليب
</p>
<p style="direction:rtl;">محاربه کرد و غلبه نمود و قدس و کرک و نابلوس
</p>
<p style="direction:rtl;">و عسقلان و يافا و طرابلوس و عکّا و صور و صيدا خلاصه
</p>
<p style="direction:rtl;">جميع شهرها که در دست صليبيّون بود فتح و استرجاع
</p>
<p style="direction:rtl;">نمود و اسراء را در قلعهء صور گذاشت و بمصر شتافت .
</p>
<p style="direction:rtl;">بعد بغتة کشتيهای صليبيّين مملوء از عساکر در مقابل
</p>
<p style="direction:rtl;">صور پيدا شدند . آنان از خارج و اسراء از داخل
</p>
<p style="direction:rtl;">کوشيدند و صليبيّون بر صور استيلا يافتند و از صور
</p>
<p style="direction:rtl;">برخاستند بسوی عکّا شتافتند و عکّا را محاصره نمودند .
</p>
<p style="direction:rtl;">ملک ناصر ( صلاح الدّين ) بکمال سرعت از مصر
</p>
<p style="direction:rtl;">بسوريّه شتافت ملاحظه کرد که عکّا محصور است . پس
</p>
<p style="direction:rtl;">ص ١٤٠
</p>
<p style="direction:rtl;">)صلاح الدّين ) صليبيّين را از طرف برّ محاصره نمود
</p>
<p style="direction:rtl;">و عکّا در تحت دو محاصره افتاد زيرا صليبيّون عکّا را
</p>
<p style="direction:rtl;">محاصره نموده بودند و داخل عکّا مرابطين اسلام بودند .
</p>
<p style="direction:rtl;">بعد صليبيّون بر عکّا استيلا يافتند و مرابطين را بکشتند .
</p>
<p style="direction:rtl;">و زمان زمستان آمد و ( صلاح الدّين ) رنجور شد 
</p>
<p style="direction:rtl;">پس ارکان دولت مصلحت در آن ديدند که بشام
</p>
<p style="direction:rtl;">مراجعت نمايد و کسب صحّت و عافيت کند و در بهار
</p>
<p style="direction:rtl;">با جيشی جرّار بر صليبيّين بتازد و دوباره فتح عکّا نمايد .
</p>
<p style="direction:rtl;">ولی ( صلاح الدّين ) ملک ناصر ايّوبی در شام فوت شد
</p>
<p style="direction:rtl;">و قلعه عکّا در دست صليبيّون ماند . بعد از صد سال
</p>
<p style="direction:rtl;">)صلاح الدّين ) ملک منصور که منسوب ايّوب است
</p>
<p style="direction:rtl;">فتح عکّا کرد و تمام صليبيّون را از برّيّة الشّام براند .
</p>
<p style="direction:rtl;">آن ( صلاح الدّين ) اوّل لقبش ملک ناصر است
</p>
<p style="direction:rtl;">و ( صلاح الدّين ) ثانی لقبش ملک منصور اوّل پسر
</p>
<p style="direction:rtl;">ايّوب است ثانی از متعلّقين ايّوب . و عليک البهاء الابهی
</p>
<p style="direction:rtl;">) ع‌ع )
</p>
<p style="direction:rtl;">ص ١٤١
</p>
<p style="direction:rtl;">و چون بر مضمون اين رقيمهء کريمه اطّلاع حاصل شود
</p>
<p style="direction:rtl;">معلوم گردد که طايفهء قلاونيّه که الملک المنصور صلاح
</p>
<p style="direction:rtl;">الدّين صالحی از ايشان است بلقب ايّوبی ملقّب بودند چه
</p>
<p style="direction:rtl;">که از امرای سلسله ايّوبيّه‌اند و سلاطين ايّوبيّه سه
</p>
<p style="direction:rtl;">طبقه‌اند اکراد ايّوبيّه که صلاح الدّين کبير رحمة اللّه
</p>
<p style="direction:rtl;">عليه مؤسّس دولت ايشان بود و اتراک ايّوبيّه
</p>
<p style="direction:rtl;">که از امرای سلسلهء سابقه‌اند و چراکسهء
</p>
<p style="direction:rtl;">ايّوبيّه که از مماليک ايشان بودند
</p>
<p style="direction:rtl;">و اللّه تعالی عالم الحقائق
</p>
<p style="direction:rtl;">اين رساله بهمّت جناب آقا شيخ فرج اللّه مريوانی
</p>
<p style="direction:rtl;">باطّلاع اين عبد فانی و کمال جهد و خلوص
</p>
<p style="direction:rtl;">نيّت ( در مطبعهء کردستان علميّه )
</p>
<p style="direction:rtl;">در سنهء ١٣٢٩ هجريّه
</p>
<p style="direction:rtl;">مطبوع گرديد
</p>
<p style="direction:rtl;">) ع‌ع )
</p>
</body>
</html>