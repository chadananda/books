<!DOCTYPE html><html lang="en" dir="ltr">
<head>
    <meta charset="utf-8"/>
    <title>Title</title>

    <meta name="title" content="بهاءالله وعصر جديد"/>
    <meta name="acronym" content=""/>
    <meta name="description" content=""/>
    <meta name="subject" content=""/>
    <meta name="language" content=""/>
    <meta name="created" content="2006-07-30T20:47:00"/>
    <meta name="modified" content=""/>
    <meta name="author" content="ج. اي. اسلمنت"/>
    <meta name="publisher" content="FFA"/>
    <meta name="publisher-url" content="firm-foundation.org"/>
    <meta name="original-language" content=""/>
    <meta name="translator" content=""/>

    <link rel="stylesheet" type="text/css" href="../_assets/global/base.css"/>
    <!-- <link rel='stylesheet' type='text/css' href='assets/{acronym}.css'> -->
</head>

<body>
<p style="direction:rtl;">بهاءالله وعصر جديد
</p>
<p style="direction:rtl;">تأليف
</p>
<p style="direction:rtl;">ج. اي. اسلمنت
</p>
<p style="direction:rtl;">ترجمة
</p>
<p style="direction:rtl;">ع. بشير إلهي
</p>
<p style="direction:rtl;">هـ. رحيمي
</p>
<p style="direction:rtl;">ف. سليماني
</p>
<p style="direction:rtl;">ص 3
</p>
<p style="direction:rtl;">EDITORA BAHA'I - BRAZIL
</p>
<p style="direction:rtl;">Rua Engenheiro Gama Lobo, 267 Vila Isabel
</p>
<p style="direction:rtl;">20. 551 Rio De Janeiro / RJ, Brazil
</p>
<p style="direction:rtl;">ص 4
</p>
<p style="direction:rtl;">فهرست
</p>
<p style="direction:rtl;">الصفحة
</p>
<p style="direction:rtl;">5مقدّمهء مؤلّف
</p>
<p style="direction:rtl;">7فصل اوّل:بشارات
</p>
<p style="direction:rtl;">19فصل دوم:حضرت باب مبشّر
</p>
<p style="direction:rtl;">33فصل سوم:حضرت بهاءالله
</p>
<p style="direction:rtl;">61فصل چهارم:حضرت عبدالبهاء
</p>
<p style="direction:rtl;">85فصل پنجم:بهائی يعنی چه
</p>
<p style="direction:rtl;">103فصل ششم:دعا و مناجات
</p>
<p style="direction:rtl;">117فصل هفتم:صحّت و علاج
</p>
<p style="direction:rtl;">133فصل هشتم:وحدت اديان
</p>
<p style="direction:rtl;">151فصل نهم:تمدّن حقيقی
</p>
<p style="direction:rtl;">177فصل دهم:راه صلح
</p>
<p style="direction:rtl;">197فصل يازدهم:احکام و تعاليم مختلفه
</p>
<p style="direction:rtl;">221فصل دوازدهم:دين و علم
</p>
<p style="direction:rtl;">239فصل سيزدهم:نبوّاتی که اهر بهائی تحقّق يافته است
</p>
<p style="direction:rtl;">263فصل چهاردهم:نبوّات حضرت بهاءالله و حضرت عبدالبهاء
</p>
<p style="direction:rtl;">281فصل پانزدهم:نظری به گذشته و آينده
</p>
<p style="direction:rtl;">313خاتمه
</p>
<p style="direction:rtl;">ص ٥
</p>
<p style="direction:rtl;">مقدّمهء مؤلّف
</p>
<p style="direction:rtl;">در دسامبر سال ١٩١٤ ضمن مذاکره با بعضی از دوستانی که
</p>
<p style="direction:rtl;">حضرت عبدالبهاء را ملاقات کرده بودند و دستيابی ببعضی از جزوات ،
</p>
<p style="direction:rtl;">برای أوّلين بار با تعاليم بهائی آشنا شدم و بی در‌نگ جامعيّت و هيمنت
</p>
<p style="direction:rtl;">و زيبائی آن سخت در من اثر کرد . تأثير تعاليم مزبور در من از آنجهت
</p>
<p style="direction:rtl;">بود که ديدم بيشتر و بهتر از هر يک از اديان ديگر که من بآنها معرفت
</p>
<p style="direction:rtl;">داشتم نيازمنديهای دنيای جديد را مرتفع ميسازد و بعداً هر چه بيشتر در مورد
</p>
<p style="direction:rtl;">اين تعاليم تحقيق و مطالعه کردم بر ثبوت و رسوخ عقيده‌ام افزود. و چون در
</p>
<p style="direction:rtl;">صدد کسب آشنائی بيشتر با اين امر برآمدم ديدم اشکالات زيادی در
</p>
<p style="direction:rtl;">تحصيل کتب و آثاری که بآن احتياج داشتم موجود است لذا در صدد
</p>
<p style="direction:rtl;">برآمدم خلاصه‌ای از آنچه را که کسب کرده‌ام بصورت کتاب درآورم تا
</p>
<p style="direction:rtl;">بسهولت مورد استفاده ديگران قرار گيرد .
</p>
<p style="direction:rtl;">همينکه پس از جنگ ارتباط با فلسطين مجدّداً برقرار شد عريضه‌ای
</p>
<p style="direction:rtl;">حضور حضرت عبدالبهاء معروض و بضميمه نسخه‌ای از نه فصل اوّل
</p>
<p style="direction:rtl;">کتاب را که پيش نويس آن تقريباً حاضر بود فرستادم. در جواب شرحی
</p>
<p style="direction:rtl;">تشويق آميز و در نهايت محبّت دريافت داشتم که ضمناً از روی ملاطفت
</p>
<p style="direction:rtl;">دعوت شده بودم به حيفا رفته با آن حضرت ملاقات نمايم و نسخهء خطی تمام
</p>
<p style="direction:rtl;">ص ٦
</p>
<p style="direction:rtl;">کتاب را همراه ببرم . اين دعوت را با کمال مسرّت پذيرفتم و اين افتخار
</p>
<p style="direction:rtl;">بزرگ نصيب من شد که در زمستان ١٩١٩-١٩٢٠ مدّت دو ماه و نيم
</p>
<p style="direction:rtl;">مهمان حضرت عبدالبهاء باشم. طی اين دورهء ملاقات حضرت عبدالبهاء
</p>
<p style="direction:rtl;">در فرصتهای عديده راجع به کتاب با من مذاکره فرمودند و نظريّات
</p>
<p style="direction:rtl;">گرانبهائی برای بهبود کتاب ارائه و فرمودند وقتی تجديد نظر کردم
</p>
<p style="direction:rtl;">و پيش نويس کامل آماده شد دستور خواهند فرمود تمام آن بفارسی ترجمه
</p>
<p style="direction:rtl;">شود که بتوانند در آن ملاحظه نموده هرجا لازم باشد تصحيح يا اصلاح
</p>
<p style="direction:rtl;">نمايند . تجديد نظر و ترجمه کتاب طبق دستور انجام شد و حضرت عبدالبهاء
</p>
<p style="direction:rtl;">در ضمن مشاغل کثيره فرصت يافته تا قبل از صعود مبارک سه فصل و نيم
</p>
<p style="direction:rtl;">آنرا تصحيح فرمودند ( فصول يک و دو و پنج و قسمتی از فصل سوم ) . بسيار
</p>
<p style="direction:rtl;">موجب تأسّف است که امکان تصحيح تمام کتاب بوسيلهء حضرت
</p>
<p style="direction:rtl;">عبدالبهاء ميسّر نگرديد زيرا در آنصورت بر قدر و ارزش کتاب بسيار
</p>
<p style="direction:rtl;">افزوده ميشد . بعداً تمام نسخه خطّی توسّط هيئتی از طرف محفل روحانی
</p>
<p style="direction:rtl;">ملّی انگلستان بدقّت تجديد نظر گرديد و اجازه طبع از طرف آن محفل صادر شد .
</p>
<p style="direction:rtl;">از ميس روزنبرگ و خانم کلوديا کولز و ميرزا لطف اللّه حکيم و آقايان
</p>
<p style="direction:rtl;">روی ويلهلم و مونتفورت ميلز و دوستان ديگر که در تهيّه کتاب کمکهای
</p>
<p style="direction:rtl;">ذيقيمتی نمودند تشکّر کرده خود را مديون مساعدت آنان ميدانم .
</p>
<p style="direction:rtl;">کتابت و تلفّظ اسامی فارسی و عربی متن انگليسی اين کتاب طبق رويّه‌ايست که 
</p>
<p style="direction:rtl;">حضرت شوقی افندی برای استفاده در سراسر عالم بهائی توصيه فرموده‌اند .
</p>
<p style="direction:rtl;">ج . ای . اسلمونت
</p>
<p style="direction:rtl;">ص ٧
</p>
<p style="direction:rtl;">فصل اوّل
</p>
<p style="direction:rtl;">بشارات
</p>
<p style="direction:rtl;">" موعود جميع ملل عالم ظاهر و آشکار گشته، چه که جميع ملل
</p>
<p style="direction:rtl;">و مذاهب هر يک منتظر موعودی هستند و حضرت بهاءاللّه موعود کلّ "(١) .
</p>
<p style="direction:rtl;">اعظم واقعه در تاريخ
</p>
<p style="direction:rtl;">اگر بدقّت بمراحل ترقّی و تقدّم انسان چنانکه در صفحات تاريخ
</p>
<p style="direction:rtl;">مضبوط است مراجعه کنيم واضح و مشهود گردد که عامل اصلی در ترقّی
</p>
<p style="direction:rtl;">عالم انسانی ظهور نفوسی است که در ازمنه مختلفه قيام کرده از حدود
</p>
<p style="direction:rtl;">عقايد متداوله عصر خود پا فراتر نهاده کاشف حقايق و اسراری بوده‌اند که
</p>
<p style="direction:rtl;">تا آن زمان مجهول بوده است . فی الحقيقه تقدّم و تجدّد عالم در مقام اوّل 
</p>
<p style="direction:rtl;">مرهون مخترعين و مبتکرين و نوابغ و انبياست .
</p>
<p style="direction:rtl;">کارلايل (٢) فيلسوف انگليسی ميگويد :
</p>
<p style="direction:rtl;">" اين حقيقت بنظر ما بسيار واضح و روشن است که ... کسيکه
</p>
<p style="direction:rtl;">نزدش حکمت ساميه و حقيقتی روحانی و بيسابقه باشد نه فقط از ده‌ها
</p>
<p style="direction:rtl;">و هزارها نفر بلکه از کلّيّهء کسانيکه دارای آن قوّه نيستند تواناتر است و با
</p>
<p style="direction:rtl;">قدرتی آسمانی و ملکوتی در ميان خلق ظاهر ميشود چنانکه گوئی با شمشيری
</p>
<p style="direction:rtl;">-------------------------------------------------------------------------
</p>
<p style="direction:rtl;">١) از لوح حضرت عبدالبهاء بافتخار اورليا بثلن ( Aurelia Behtlen ) .
</p>
<p style="direction:rtl;">٢) Carlyle
</p>
<p style="direction:rtl;">ص ٨
</p>
<p style="direction:rtl;">از اسلحه خانه عالم بالا آمده که هيچ سپر و برج و باروی آهنين يارای مقابله با او را ندارد "(٣) .
</p>
<p style="direction:rtl;">در تاريخ علوم و فنون و موسيقی شواهد زيادی بر اين حقيقت در
</p>
<p style="direction:rtl;">دست است ولی در هيچ مورد اهمّيّت عظيم اين فرد ممتاز و رسالت او آنقدر که
</p>
<p style="direction:rtl;">در عرصه ديانت مشهود است واضح و آشکار نيست. زيرا ملاحظه گشته
</p>
<p style="direction:rtl;">که در طول قرون و اعصار هرگاه حيات روحانی انسان بانحطاط و تدنّی
</p>
<p style="direction:rtl;">گرائيده و اخلاق عمومی فاسد شده پيامبری که وجودش حيرت انگيز
</p>
<p style="direction:rtl;">و اسرارآميز است در بين خلق مبعوث گشته و فريداً وحيداً در مقابل اهل
</p>
<p style="direction:rtl;">عالم بدون اينکه احدی از افراد نوع بشر شايستگی و لياقت تعليم يا راهنمائی
</p>
<p style="direction:rtl;">او را داشته يا افکار عاليه او را بطور کامل درک نموده يا در مسئوليّت او
</p>
<p style="direction:rtl;">شرکت جسته باشد، مانند شخصی بينا در ميان نابينايان برخاسته و رسالت
</p>
<p style="direction:rtl;">حقّ و حقيقت و عدالت خود را اعلان نموده است .
</p>
<p style="direction:rtl;">چنانچه در هر عصری يکی از مظاهر بزرگ ربّانی مانند حضرت
</p>
<p style="direction:rtl;">کريشنا و حضرت زردشت و حضرت موسی و حضرت عيسی و حضرت محمّد
</p>
<p style="direction:rtl;">بفاصلهء چند قرن از يکديگر در افق شرق ظاهر و مانند شمس روحانی
</p>
<p style="direction:rtl;">افکار تاريک انسانی را روشن و نفوس نائمه را بيدار کرده‌اند . در ميان اين
</p>
<p style="direction:rtl;">مؤسّسين اديان هر چند بعضی دارای امتياز خاصّ می‌باشند با اينحال نظر
</p>
<p style="direction:rtl;">ما دربارهء افضليّت نسبی آنان هر چه باشد مجبور باذعان اين حقيقت
</p>
<p style="direction:rtl;">هستيم که آنها بزرگترين عامل مؤثّر در تربيت و تهذيب نوع بشر بوده‌اند همه
</p>
<p style="direction:rtl;">باتّفاق اعلام ميدارند که کلامشان از جانب خود نبوده بلکه بوحی الهی
</p>
<p style="direction:rtl;">است و آنان حاملين آن هستند . در کتب و صحف و بياناتشان اشارات
</p>
<p style="direction:rtl;">و مواعيد بسياری موجود است مشعر بر اينکه در آخر الزّمان يک مربّی
</p>
<p style="direction:rtl;">بزرگ جهانی ظاهر گردد که مساعی آنان را اکمال و بثمر رساند و بر
</p>
<p style="direction:rtl;">بسيط زمين حکومت صلح و عدالت مستقرّ سازد و همه اجناس و اديان و ملل
</p>
<p style="direction:rtl;">------------------------------------------------------------------------------
</p>
<p style="direction:rtl;">٣) نقل از کتاب علامات زمان ( Signs of the Times ).
</p>
<p style="direction:rtl;">ص 9
</p>
<p style="direction:rtl;">و قبائل را اعضای عائله واحده گرداند تا جز " يک رمه و يک شبان "(٤)
</p>
<p style="direction:rtl;">باقی نماند و خلق جهان از کوچک و بزرگ بمعرفت اللّه و محبّت اللّه نائل شود .
</p>
<p style="direction:rtl;">شکّی نيست که ظهور اين " مربّی عالم انسانی " در آخر الزّمان
</p>
<p style="direction:rtl;">هنگاميکه ظاهر شود بزرگترين واقعه در تاريخ انسانی بشمار ميآيد. و اکنون
</p>
<p style="direction:rtl;">ديانت بهائی بعالميان اين بشارت را اعلام ميدارد که اين مربّی عظيم ظاهر
</p>
<p style="direction:rtl;">و آيات و بيّناتش باهر و مدوّن و موجود و هر طالب حقيقتی ميتواند در آن
</p>
<p style="direction:rtl;">تمعّن کرده دريابد که " يوم الرّبّ " اکنون طالع و " شمس حقيقت " اشراق نموده است .
</p>
<p style="direction:rtl;">هرچند حال فقط کسانی که در قلل ايقان و ذروه عرفان حقّ سالک
</p>
<p style="direction:rtl;">بوده بمشاهده آن کوکب نورانی فائز ولی اکنون اشعّه ساطعهء آن ارض و سماء
</p>
<p style="direction:rtl;">را نورانی ساخته و عنقريب پرتو آن از فراز کوهها نمايان و با کمال قوّت
</p>
<p style="direction:rtl;">دشتها و صحاری و واديها را منوّر ساخته روح حيات و هدايت بجميع مبذول خواهد داشت .
</p>
<p style="direction:rtl;">نشئه جديد در عالم
</p>
<p style="direction:rtl;">اينکه عالم در طول قرن نوزدهم و اوائل قرن بيستم (٥) از سکرات
</p>
<p style="direction:rtl;">موت قرون گذشته رهائی يافته وبحيات جديدی داخل شده متّفق عليه عموم
</p>
<p style="direction:rtl;">است . اصول قديمه مادّيّت و اغراض شخصيّه و تعصّبات مذهبی و نژادی
</p>
<p style="direction:rtl;">و وطنی و عداوتهای گوناگون در ميان خرابيهائی که از آن بوجود آمده در
</p>
<p style="direction:rtl;">حال زوال و اضمحلال است و در مقابل در جميع بلاد آثار روح جديد ايمان
</p>
<p style="direction:rtl;">و اخوّت و تعاون بين المللی بچشم ميخورد که قيودات قديمه و حدودات کهنه
</p>
<p style="direction:rtl;">را از هم پاشيده و مطرود ميسازد . در هر قسمت از حيات بشری تغييرات
</p>
<p style="direction:rtl;">--------------------------------------------------------------------------
</p>
<p style="direction:rtl;">٤) انجيل يوحنّا ١٠/١٦ .
</p>
<p style="direction:rtl;">٥) اين کتاب کمی پس از جنگ جهانی اوّل نوشته شده است .
</p>
<p style="direction:rtl;">ص ١٠
</p>
<p style="direction:rtl;">انقلابی ، با عظمتی بی‌نظير ظاهر شده است با اينکه عصر قديم هنوز
</p>
<p style="direction:rtl;">بکلّی نمرده و با شئون قرن جديد بمنازعه مرگ و زندگی مشغول است
</p>
<p style="direction:rtl;">و با اينکه شرّ و فساد زياد و مهيب و دارای قدرتی شديد است ولی با سطوت
</p>
<p style="direction:rtl;">و قوّتی بديع و اميدی جديد در معرض تحقيق و تدقيق و حمله قرار گرفته
</p>
<p style="direction:rtl;">است . هر چند ابرهای تيره و تار و تهديد آميز در افق نمايان است ولی بارقه
</p>
<p style="direction:rtl;">اميد و سعادت درخشيده و راه ترقّی و تعالی را روشن ساخته و موانع و مهالکی
</p>
<p style="direction:rtl;">را که مانع پيشرفت است نمودار و عيان ساخته است .
</p>
<p style="direction:rtl;">در قرن هيجدهم اوضاع طور ديگر بود . در آن موقع ظلمات فقر
</p>
<p style="direction:rtl;">روحانی و اخلاقی که دنيا را احاطه کرده بود بسختی با مختصر شعاعی
</p>
<p style="direction:rtl;">تخفيف مييافت و احوال مانند تاريکترين ساعات قبل از فجر بود که
</p>
<p style="direction:rtl;">چراغهای کم نور و شمع‌های بآخر رسيده فقط تيرگی و ظلمت آنرا بهتر
</p>
<p style="direction:rtl;">نمايان ميساخت . کارلايل (٦) فيلسوف انگليسی در کتاب خود موسوم به
</p>
<p style="direction:rtl;">" فردريک کبير " (٧) درباره قرن هيجدهم چنين مينگارد :
</p>
<p style="direction:rtl;">" قرنی که تاريخ ندارد اگر هم داشته باشد لايق ذکر نيست قرنی
</p>
<p style="direction:rtl;">که مملوّ از خدعه و تزوير بود و در قرون ماضيه سابقه نداشت و بحدّی فساد
</p>
<p style="direction:rtl;">اشاعه و عموميّت يافته بود که کسی تصوّر قبح آن را نمينمود و چنان در
</p>
<p style="direction:rtl;">دروغ و تزوير فرورفته و تا مغز استخوان آغشته شده بود که در حقيقت پيمانه
</p>
<p style="direction:rtl;">لبريز بود و تنها انقلاب فرانسه‌ای را لازم داشت که بدان خاتمه دهد ...
</p>
<p style="direction:rtl;">بنظر من چنين خاتمه‌ای برای چنان قرنی بسيار مناسب بود ... زيرا بار
</p>
<p style="direction:rtl;">ديگر احتياج بيک ظهور الهی محسوس بود تا ابناء بشر خواب آلود و سبکسر
</p>
<p style="direction:rtl;">را قبل از اينکه در ورطهء عالم شيطانی فروروند از خواب غفلت بيدار و هشيار کند "(٨) .
</p>
<p style="direction:rtl;">---------------------------------------------------------------------------------------
</p>
<p style="direction:rtl;">٦) Carlyle ٧) Frederick the Great
</p>
<p style="direction:rtl;">٨) کتاب اوّل فردريک کبير ، فصل اوّل .
</p>
<p style="direction:rtl;">ص ١١
</p>
<p style="direction:rtl;">قرن حاضر بالنّسبه بقرن هيجدهم چون طلوع فجر است بعد از
</p>
<p style="direction:rtl;">تاريکی يا حلول بهار است پس از زمستان . جهان با روح و حيات جديد
</p>
<p style="direction:rtl;">باهتزاز آمده ، افکار و اميدهای جديد جوانه زده و اموری که تا چند سال
</p>
<p style="direction:rtl;">پيش از محالات شمرده ميشد اکنون بصورت واقعيّات مسلّم در آمده است .
</p>
<p style="direction:rtl;">مسائلی ديگر که بنظر ميآمد قرنها لازمست تا بظهور رسد اکنون از شئون
</p>
<p style="direction:rtl;">عادی محسوب است . حال ما در هوا پرواز و زير دريا مسافرت ميکنيم و با
</p>
<p style="direction:rtl;">سرعت برق پيام باطراف دنيا ميفرستيم و در اين ساليان اخير ما آنقدرها
</p>
<p style="direction:rtl;">معجزه ديده‌ايم که ذکر آنها ديگر ميسّر نيست .
</p>
<p style="direction:rtl;">شمس حقيقت و عدالت
</p>
<p style="direction:rtl;">آيا علّت ظهور اين رستاخيز بغتی در سراسر جهان چيست ؟ بهائيان
</p>
<p style="direction:rtl;">عقيده دارند نتيجهء فيوضات روح القدس است که بواسطه حضرت بهاءاللّه بعالم افاضه شده است .
</p>
<p style="direction:rtl;">حضرت بهاءاللّه که بسال ١٨١٧ در ايران متولّد و در ١٨٩٢ در
</p>
<p style="direction:rtl;">اراضی مقدّسه بدرود حيات گفتند بعالم اعلام فرمودند که پيغمبر يا مظهر
</p>
<p style="direction:rtl;">الهی و بخشندهء نور از عالم روحانی هستند همچنانکه خورشيد نوربخش عالم
</p>
<p style="direction:rtl;">مادّی است . و بهمان قسم که خورشيد ظاهری بر زمين تابش نمايد و باعث
</p>
<p style="direction:rtl;">انبات نباتات و رشد و نمای عناصر مادّی گردد ، شمس حقيقت نيز بوسيلهء
</p>
<p style="direction:rtl;">مظهر ظهور الهی بر جهان دل و جان پرتو افکند و افکار و اخلاق و صفات
</p>
<p style="direction:rtl;">انسان را تربيت نمايد و همچنانچه اشعّه خورشيد ظاهری در زوايای تاريک
</p>
<p style="direction:rtl;">و ظلمانی جهان تأثير و نفوذ کرده حتّی بمخلوقاتی که هرگز خورشيد را
</p>
<p style="direction:rtl;">نديده‌اند گرما و فيض زندگی ميبخشد ، بهمين قسم فيوضات روح ‌القدس
</p>
<p style="direction:rtl;">بوسيله مظهر ظهور الهی در حيات معنوی نفوس اثر کرده و عقول و افکار
</p>
<p style="direction:rtl;">مستعدّه را حتّی در ميان نفوس و اماکنی که نام مظهر الهی را نشنيده‌اند الهام ميبخشد .
</p>
<p style="direction:rtl;">ص ١٢
</p>
<p style="direction:rtl;">ظهور مظهر الهی مانند حلول فصل بهار و روز رستاخيز است که در
</p>
<p style="direction:rtl;">آن مردگان روحانی بحيات جديده زنده شوند و حقيقت اديان الهی تجديد و بار
</p>
<p style="direction:rtl;">ديگر استقرار يابد و " سماوات جديد و ارض جديد " ظاهر شود .
</p>
<p style="direction:rtl;">امّا در عالم طبيعت فصل بهار نه فقط باعث رشد و نما و انبعاث حيات
</p>
<p style="direction:rtl;">جديد است بلکه از طرف ديگر موجب انهدام و اضمحلال هر شیء پوسيدهء
</p>
<p style="direction:rtl;">بيفايده است و همان خورشيدی که سبب شکفتگی گلها و ازهار و رشد
</p>
<p style="direction:rtl;">و رونق اشجار ميگردد اشياء بيجان و بيثمر را نيز معدوم و مضمحل ميسازد
</p>
<p style="direction:rtl;">يخهای زمستان زمهرير را آب کند و برفها را ذوب نمايد و سيلها جاری سازد
</p>
<p style="direction:rtl;">و طوفانها برانگيزد تا زمين را پاک و پاکيزه نمايد . در جهان روحانی نيز وضع
</p>
<p style="direction:rtl;">بهمين منوال است . اشعّه شمس روحانی تغييرات و انقلابات مشابهی ايجاد
</p>
<p style="direction:rtl;">نمايد و ميتوان گفت که يوم ظهور شمس حقيقت روز رستاخيز يا روز قيامت
</p>
<p style="direction:rtl;">و يوم الجزاست . در آن روز فساد اخلاق و تقاليد و بدعتهای مذاهب و افکار
</p>
<p style="direction:rtl;">و رسوم مندرسه زائل و برطرف شود و يخ و برف تعصّبات و خرافات که در
</p>
<p style="direction:rtl;">فصل زمستان متراکم شده ذوب و منقلب گردد و قوائی که مدّت‌ها منجمد
</p>
<p style="direction:rtl;">و مخمود مانده بود سيل آسا بجريان افتد و جهان را خلعت جديد بپوشاند .
</p>
<p style="direction:rtl;">رسالت حضرت بهاءاللّه
</p>
<p style="direction:rtl;">حضرت بهاءاللّه واضحاً و مکرّراً اعلام فرمودند که همان مربّی عظيم
</p>
<p style="direction:rtl;">و معلّمی هستند که همهء اقوام و ملل مدّتها منتظر ظهورشان بودند و حامل
</p>
<p style="direction:rtl;">فيض مجيدی هستند که شامل جميع فيوضات سابقه است بطوريکه جميع
</p>
<p style="direction:rtl;">اديان سالفه مانند انهاری که باقيانوس ميريزند بآن ملحقّ و منتهی خواهند
</p>
<p style="direction:rtl;">شد . اساسی بنا نهادند که پايهء استوار برای وحدت سراسر جهانست و قرن
</p>
<p style="direction:rtl;">پرشکوه صلح و سلام بين ملل و اقوام و دوستی و ائتلاف بين الانام را که
</p>
<p style="direction:rtl;">پيغمبران پيشگوئی کرده و شعرا برای آن نغمه سرائی نموده‌اند آغاز نمودند .
</p>
<p style="direction:rtl;">تحرّی حقيقت ، وحدت عالم انسانی ، وحدت اديان ، اتّفاق شعوب
</p>
<p style="direction:rtl;">ص ١٣
</p>
<p style="direction:rtl;">و قبائل ، اتّحاد شرق و غرب ، توافق بين دين و علم ، ازاله تعصّبات
</p>
<p style="direction:rtl;">و خرافات ، تساوی حقوق رجال و نساء ، استقرار عدالت و حقّ ، تأسيس
</p>
<p style="direction:rtl;">محکمهء کبرای بين المللی ، وحدت لسان ، اشاعه و بسط اجباری تعليم و تربيت
</p>
<p style="direction:rtl;">و بسياری اصول ديگر از جمله تعاليمی است که در نيمه اخير قرن نوزدهم
</p>
<p style="direction:rtl;">از قلم حضرت بهاءاللّه در ضمن کتب و الواح بيشمار که مخاطب بعضی از
</p>
<p style="direction:rtl;">آنها سلاطين و فرمانروايان جهان هستند نازل گرديده‌است .
</p>
<p style="direction:rtl;">پيام حضرت بهاءاللّه در جامعيّت و وسعت بطور شگفت انگيزی با
</p>
<p style="direction:rtl;">مقتضيات و احتياجات زمان مطابق و موافق است. مسائل مبتلا به جامعه
</p>
<p style="direction:rtl;">بشری هيچگاه باين درجه عظيم و مفصّل و راه حلهائی هم که پيشنهاد شده
</p>
<p style="direction:rtl;">هيچوقت اينقدر متعدّد و متضاد نبوده ، احتياج به يک مربّی عظيم جهانی
</p>
<p style="direction:rtl;">نيز در هيچ عصری باين ضرورت از طرف عامّه احساس نشده و انتظار
</p>
<p style="direction:rtl;">ظهور چنين مربّی عظيم شايد هرگز باين درجه از شدّت و عموميّت نبوده است .
</p>
<p style="direction:rtl;">تحقّق نبوّات
</p>
<p style="direction:rtl;">حضرت عبدالبهاء ميفرمايند :
</p>
<p style="direction:rtl;">" و چون حضرت مسيح در بيست قرن پيش ظاهر شد باوجود آنکه
</p>
<p style="direction:rtl;">يهود در نهايت انتظار ظهور آن حضرت بودند و هر روز دعا ميکردند که خدايا
</p>
<p style="direction:rtl;">ظهور مسيح را تعجيل نما و گريه ميکردند لکن بعد از طلوع آن شمس
</p>
<p style="direction:rtl;">حقيقت انکار کردند و بنهايت عداوت برخاستند و عاقبت آن روح الهی
</p>
<p style="direction:rtl;">و کلمة اللّه را بصليب زدند و نام شريفش را بعل زبول استغفر اللّه يعنی
</p>
<p style="direction:rtl;">شيطان نهادند چنانکه نصّ انجيل است. و سبب اين بود که ميگفتند که
</p>
<p style="direction:rtl;">ظهور مسيح بنصّ واضح تورات مشروط بعلاماتی است و تا اين علامات
</p>
<p style="direction:rtl;">ظاهر نشود هرکس ادّعای مسيحی کند کاذبست و آن علامات اينست که
</p>
<p style="direction:rtl;">آن مسيح بايد از محلّی غير معلوم بيايد و ما خانهء او را در ناصره جميع ميدانيم
</p>
<p style="direction:rtl;">ص ١٤
</p>
<p style="direction:rtl;">يا از ناصره شخص صالحی ظاهر خواهد شد. علامت ثانی اينست که
</p>
<p style="direction:rtl;">عصای او بايد از حديد باشد يعنی با شمشير بايد چوپانی کند حال اين
</p>
<p style="direction:rtl;">مسيح عصای چوبی نيز در دست ندارد. و من جملهء شروط و علامات
</p>
<p style="direction:rtl;">اينست که بايد بر سرير داود بنشيند سلطنت داودی تشکيل نمايد حال
</p>
<p style="direction:rtl;">سرير داود سهل است حتّی حصير ندارد. و من جملهء شروط ترويج جميع
</p>
<p style="direction:rtl;">احکام توراتست حال بکلّی احکام تورات را نسخ کرده حتّی سبت را
</p>
<p style="direction:rtl;">شکسته و حال آنکه نصّ توراتست که اگر نفسی ادّعای نبوّت کند
</p>
<p style="direction:rtl;">و معجزات نيز ظاهر کند ولی سبت را بشکند او را بکشيد. و منجملهء شروط
</p>
<p style="direction:rtl;">اينست که در زمان سلطنت او عدالت بدرجه‌ای رسد که عدل و حقّ از عالم
</p>
<p style="direction:rtl;">انسان بعالم حيوان سرايت نمايد مار و موش باهم در يک حفره مأوی نمايند
</p>
<p style="direction:rtl;">و باز و کبک در يک آشيانه لانه کنند و شير و آهو در يک چراگاه بچرند و گرگ
</p>
<p style="direction:rtl;">و ميش از يک چشمه بنوشند حال ظلم و عدوان در زمان او بدرجه‌ای رسيده که
</p>
<p style="direction:rtl;">خود او را بصليب زنند.و از جملهء شروط اينست که در زمان مسيح بايد يهود
</p>
<p style="direction:rtl;">سرفراز گردند و غالب بر جميع امم عالم شوند حال يهود در کمال ذلّت اسير
</p>
<p style="direction:rtl;">و ذليل دولت رومانند، پس چگونه اين مسيح موعود توراتست؟ چنين اعتراض
</p>
<p style="direction:rtl;">بر آن شمس حقيقت مينمودند و حال آنکه آن روح الهی موعود تورات بود
</p>
<p style="direction:rtl;">ولی چون يهود معنی اين علامات و شروط را نمی‌فهميدند کلمة اللّه را بصليب
</p>
<p style="direction:rtl;">زدند. امّا بهائيان گويند جميع اين علامات بتمامه در ظهور حضرت مسيح
</p>
<p style="direction:rtl;">تحقّق يافت ولی يهود حقيقت اين علامات که بعنوان رمز در تورات بيان
</p>
<p style="direction:rtl;">شده نفهميدند لهذا روح اللّه را انکار نمودند و بدار زدند. مثلاً از جملهء شروط
</p>
<p style="direction:rtl;">سلطنت است گويند سلطنت حضرت مسيح سلطنت آسمانی بود ، الهی
</p>
<p style="direction:rtl;">بود ، ابدی بود ، نه سلطنت ناپلئونی که باندک زمانی زائل شد و قريب دو
</p>
<p style="direction:rtl;">هزار سال است که اين سلطنت حضرت مسيح تأسيس شده و الی الآن باقی
</p>
<p style="direction:rtl;">و برقرار و الی الابد آن ذات مقدّس بر اين سرير ابدی مستقرّ و همچنين سائر
</p>
<p style="direction:rtl;">علامات کلّ ظاهر شده ولی يهود نفهميدند و قريب دو هزار سال است که
</p>
<p style="direction:rtl;">حضرت مسيح با جلوهء الهی ظاهر شده‌اند و هنوز يهود منتظر ظهور
</p>
<p style="direction:rtl;">ص ١٥
</p>
<p style="direction:rtl;">مسيح‌اند و خود را حقّ و مسيح را باطل ميدانند " . انتهی .
</p>
<p style="direction:rtl;">هرگاه يهود بخود حضرت مسيح رجوع کرده بودند البتّه آن حضرت
</p>
<p style="direction:rtl;">معنای حقيقی اين نبوّات را دربارهء خود بيان فرموده بودند. و اکنون ما بايد
</p>
<p style="direction:rtl;">از اين واقعه پند گيريم و قبل از آنکه حکم کنيم که نبوّات مربوط بمربّی
</p>
<p style="direction:rtl;">عظيم آخر الزّمان ظاهر نشده بآنچه حضرت بهاءاللّه بشخصه در تفسير و بيان
</p>
<p style="direction:rtl;">آن نبوّات مرقوم فرموده‌اند مراجعه کنيم زيرا بسياری ازاين نبوّات بعقيدهء
</p>
<p style="direction:rtl;">عموم کلمات مختومه است و تنها مربّی حقيقی ميتواند آن ختم را شکسته
</p>
<p style="direction:rtl;">و معانی حقيقی مکنونه در قالب آن الفاظ را مکشوف و واضح سازد .
</p>
<p style="direction:rtl;">حضرت بهاءاللّه رسالات متعدّد در توضيح نبوّات انبيای قديم مرقوم
</p>
<p style="direction:rtl;">فرموده ولی آنها را دليل حقّيّت و رسالت خود قرار نداده‌اند زيرا دليل
</p>
<p style="direction:rtl;">آفتاب برای صاحبان بصيرت وجود خود آفتاب است که چون طالع شود
</p>
<p style="direction:rtl;">ديگر احتياج به پيشگوئی و اخبار پيشينيان برای اطمينان باشراق آن نيست.
</p>
<p style="direction:rtl;">بهمين طريق وقتی مظهر ظهور الهی ظاهر شود ولو آنکه تمام نبوّات سابقين
</p>
<p style="direction:rtl;">به طاق نسيان افتد وجود خود او دليلی است کافی و وافی برای تمام کسانی
</p>
<p style="direction:rtl;">که چشم بصيرت و عواطف روحانيشان مستعد و باز است .
</p>
<p style="direction:rtl;">براهين رسالت
</p>
<p style="direction:rtl;">حضرت بهاءاللّه بکسی تکليف نفرمودند که بيانات و آثارشان را کور
</p>
<p style="direction:rtl;">کورانه بپذيرد . بر عکس در سرآغاز تعاليمشان از قبول امری بدون تبصّر
</p>
<p style="direction:rtl;">و تحقيق منع اکيد فرموده عموم را دلالت نمودند که چشم و گوش خود را
</p>
<p style="direction:rtl;">باز کنند و با کمال آزادی و بدون خوف و هراس در صدد تحرّی حقيقت
</p>
<p style="direction:rtl;">برآيند تحقيق کامل را امر فرموده و شخصاً بی‌هيچ ستر و کتمان اقوم و اتمّ
</p>
<p style="direction:rtl;">براهين رسالت خود را کلمات و بيانات و آثار و نفوذ آنها در تقليب حيات
</p>
<p style="direction:rtl;">و اخلاق انسانی مقرّر فرموده‌اند و ميزانی را که برای تميز حقّ از باطل ارائه
</p>
<p style="direction:rtl;">فرموده همانست که انبيای گذشته مقرّر داشته‌اند .
</p>
<p style="direction:rtl;">ص ١٦ 
</p>
<p style="direction:rtl;">حضرت موسی ميفرمايد : " هنگامی که نبيّ باسم خداوند سخن
</p>
<p style="direction:rtl;">گويد اگر آن چيز واقع نشود و بانجام نرسد اين امريست که خداوند نگفته
</p>
<p style="direction:rtl;">است بلکه آن نبيّ آنرا از روی تکبّر گفته است پس از او نترس "(٩) .
</p>
<p style="direction:rtl;">حضرت مسيح نيز ميزان حقّانيّت را بهمين وضوح قرار داده و برای
</p>
<p style="direction:rtl;">اثبات دعوی خود همان را دليل آورده است چنانکه ميفرمايد :
</p>
<p style="direction:rtl;">" امّا از انبيای کذبه احتراز کنيد که بلباس ميشها نزد شما ميآيند ولی
</p>
<p style="direction:rtl;">در باطن گرگان درنده ميباشند ايشانرا از ميوه‌های ايشان خواهيد
</p>
<p style="direction:rtl;">شناخت . آيا انگور را از خار و انجير را از خس ميچينند؟ همچنين هر درخت
</p>
<p style="direction:rtl;">نيکو ميوهء نيکو ميآورد و درخت بد ميوهء بد ميآورد ... لهذا از ميوه‌های
</p>
<p style="direction:rtl;">ايشان ايشان را خواهيد شناخت " .(١٠) .
</p>
<p style="direction:rtl;">اکنون در فصول آينده با کمال دقّت سعی ميکنيم نشان دهيم، آيا
</p>
<p style="direction:rtl;">ادّعای حضرت بهاءاللّه بمقام مظهريّت با اين موازين مسلّمه تطبيق ميکند
</p>
<p style="direction:rtl;">يا نه و آيا آنچه را فرموده مجرا و محقّق گشته و آيا اثمارش شيرين يا تلخ بوده؟
</p>
<p style="direction:rtl;">و بعبارت ديگر آيا آنچه را پيشگوئی فرموده بانجام رسيده و اوامر و احکامشان
</p>
<p style="direction:rtl;">استقرار و اجرا يافته و آيا آثار حياتشان بتعليم و تربيت نفوس و علويّت عالم
</p>
<p style="direction:rtl;">انسانی و تهذيب و تحسين عقول و اخلاق کمک و معاونت کرده يا بالعکس ؟
</p>
<p style="direction:rtl;">اشکالات تحرّی حقيقت
</p>
<p style="direction:rtl;">يقين است که برای هر جويای حقيقت در طريق تحرّی اين امر
</p>
<p style="direction:rtl;">اشکالاتی موجود است زيرا امر بهائی نيز مانند تمام نهضتهای اخلاقی
</p>
<p style="direction:rtl;">و روحانی بزرگ شديداً مورد سوء تفاهم قرار گرفته است . در
</p>
<p style="direction:rtl;">باره بلايا و مصائب وارده بر حضرت بهاءاللّه و پيروانش دوست و دشمن
</p>
<p style="direction:rtl;">--------------------------------------------------------------------------
</p>
<p style="direction:rtl;">٩) سفر تثنيه ١٨/٢٢.١٠) انجيل متّی ٧/١٥-٢٠ .
</p>
<p style="direction:rtl;">ص ١٧
</p>
<p style="direction:rtl;">متّفق القولند ولی درباره قدر و ارزش اين ديانت و علويّت مقام مؤسّسين آن
</p>
<p style="direction:rtl;">بيانات مؤمنين با اقوال منکرين بکلّی متفاوت است . عيناً مانند زمان مسيح
</p>
<p style="direction:rtl;">است که در خصوص شهادت حضرت مسيح بر صليب و بلايا و شهادات
</p>
<p style="direction:rtl;">پيروانش بين مورّخين مسيحی و کليمی اتّفاق نظر موجود است ولی در
</p>
<p style="direction:rtl;">حاليکه مؤمنين عقيده دارند حضرت مسيح تعاليم حضرت موسی و ساير
</p>
<p style="direction:rtl;">پيغمبران را اکمال و اتمام فرمود منکرين اظهار ميدارند که آن حضرت احکام
</p>
<p style="direction:rtl;">و اوامر انبيای قديم را در هم شکست و مستحقّ اعدام بود . در مسئله
</p>
<p style="direction:rtl;">ديانت ، مانند عرصهء علوم ، قاعده بر اينست که حقيقت اسرار خود را تنها
</p>
<p style="direction:rtl;">در نظر محقّق خاضع و مخلصی آشکار ميسازد که حاضر باشد هرگونه تعصّب
</p>
<p style="direction:rtl;">و اوهام را کنار بگذارد و بعبارت ديگر برای بدست آوردن آن " مرواريد
</p>
<p style="direction:rtl;">گرانبها " (١١) آنچه را داراست بمعرض فروش گذارد. اگر بخواهيم امر بهائی
</p>
<p style="direction:rtl;">را کما هو حقّه درک نمائيم بايد تحقيق در آنرا با روح خلوص و خضوع
</p>
<p style="direction:rtl;">و خشوع بعهده گيريم و در سبيل تحرّی حقيقت پايداری کنيم و بهدايت
</p>
<p style="direction:rtl;">خداوند اطمينان قلبی داشته باشيم . مفتاح اسرار اين رستاخيز عظيم روحانی
</p>
<p style="direction:rtl;">و آخرين ميزان شناسائی قدر و منزلت آنرا در آثار و الواح مؤسّسين آن خواهيم
</p>
<p style="direction:rtl;">يافت . متأسّفانه در اينجا نيز برای طالب و محقّقی که بزبانهای فارسی
</p>
<p style="direction:rtl;">و عربی آشنائی ندارد اشکالاتی موجود است زيرا تعاليم اين ديانت باين دو
</p>
<p style="direction:rtl;">زبان نوشته شده و تنها قسمت مختصری از آن بزبان انگليسی ترجمه شده
</p>
<p style="direction:rtl;">است و بسياری از ترجمه‌ها از جهت مطابقه با اصل و طرز انشاء نياز
</p>
<p style="direction:rtl;">باصلاح دارد ولکن با وجود اين نقص و نارسائی در تواريخ و ترجمه‌ها
</p>
<p style="direction:rtl;">حقايق اصليّه که پايه و اساس اين امر عظيم و متين بر آن استوار است چون
</p>
<p style="direction:rtl;">جبال شامخه از ورای ابرهای ظنون و شکّ و ترديد نمايان است (١٢) .
</p>
<p style="direction:rtl;">----------------------------------------------------------------------------
</p>
<p style="direction:rtl;">١١) انجيل متّی ١٣/٤٦ .
</p>
<p style="direction:rtl;">١٢) خوشبختانه اکنون ‌) ترجمه های ) گرانبها و بيهمتای حضرت شوقی افندی از
</p>
<p style="direction:rtl;">آثار و الواح فارسی و عربی حضرت بهاءاللّه و حضرت عبدالبهاء موجود است و اين ترجمه‌ها =
</p>
<p style="direction:rtl;">ص ١٨
</p>
<p style="direction:rtl;">مقصد از تدوين اين کتاب
</p>
<p style="direction:rtl;">در فصول آينده سعی خواهد شد تا بقدر امکان بنحوی شايسته
</p>
<p style="direction:rtl;">و بدون تعصّب نکات برجستهء تاريخ و مخصوصاً تعاليم امر بهائی شرح و بسط
</p>
<p style="direction:rtl;">گردد تا قارئين محترم بتوانند با وجدانی پاک نسبت باهميّت و مقام آن قضاوت
</p>
<p style="direction:rtl;">کرده و شايد بر آن شوند که بيشتر درباره آن در صدد فحص و تحقيق برآيند .
</p>
<p style="direction:rtl;">بايد دانست تحرّی حقيقت با همه اهميّتی که دارد غايت آمال
</p>
<p style="direction:rtl;">و هدف نهائی زندگانی نيست زيرا حقيقت شيئی مرده نيست که چون
</p>
<p style="direction:rtl;">بدست آمد پس از ثبت و علامت گذاری آنرا در موزه‌ها بنمايش گذارند تا
</p>
<p style="direction:rtl;">متروک و بيفايده در گوشه‌ای بماند ، بلکه بعکس نهالی است زنده که بايد
</p>
<p style="direction:rtl;">در قلب انسان ريشه دوانيده و در طول حيات فردی اثماری ببار آورد تا
</p>
<p style="direction:rtl;">نتايج مطلوبه از تحقيق و تفحّص حاصل گردد .
</p>
<p style="direction:rtl;">پس مقصود حقيقی از نشر معرفت ظهور الهی آنست که چون نفسی
</p>
<p style="direction:rtl;">مؤمن و موقن گردد اصول و احکام آنرا بموقع اجرا گذارد و بحيات جديد
</p>
<p style="direction:rtl;">متخلّق شود و بنشر نفحات و بشارات و احکام پردازد تا باينطريق بظهور
</p>
<p style="direction:rtl;">سريع آنروز مقدّسی خدمت کند که ميفرمايد:
</p>
<p style="direction:rtl;">" ملکوت تو بيايد ارادهء تو چنانکه در آسمان است بر زمين نيز گسترده شود "(١٣) .
</p>
<p style="direction:rtl;">-------------------------------------------------------------------------------------
</p>
<p style="direction:rtl;">= باضافهء تأليفات کثيرهء آن حضرت درباره تاريخ امر و تبيينات و توضيحات مربوط
</p>
<p style="direction:rtl;">به اصول عقايد و حقايق ديانت بهائی و کشف و ارائه نظم اداری آن از زحمت و
</p>
<p style="direction:rtl;">مشقّتی که طالبين و متحرّيان حقيقت در زمان دکتر اسلمنت بر عهده داشتند بينهايت کاسته است .
</p>
<p style="direction:rtl;">١٣) انجيل متّی ٦/١٠ .
</p>
<p style="direction:rtl;">ص ١٩
</p>
<p style="direction:rtl;">فصل دوم
</p>
<p style="direction:rtl;">حضرت باب - مبشّر
</p>
<p style="direction:rtl;">" قل إنّ الظّالم قتل محبوب العالم ليطفئ بذلک نور اللّه بين ما
</p>
<p style="direction:rtl;">سواه و يمنع النّاس عن سلسبيل الحيوان فی ايّام ربّه العزيز الکريم "(١) .
</p>
<p style="direction:rtl;">محلّ ولادت آئين جديد
</p>
<p style="direction:rtl;">ايران که محلّ ولادت امر بهائی است در تاريخ عالم مقام فريدی را
</p>
<p style="direction:rtl;">داراست . در دوران عظمت قديمه‌اش چون گوهری تابناک در ميان ملل
</p>
<p style="direction:rtl;">ميدرخشيد و تمدّن و قدرت و شکوه و جلالش مثل و نظير نداشت . پادشاهان
</p>
<p style="direction:rtl;">و سياستمداران بزرگ و انبياء و شعرای نامدار و حکما و هنرمندان عاليقدر بعالم
</p>
<p style="direction:rtl;">ارزانی داشته چنانکه زرتشت ، کورش ، داريوش ، حافظ ، فردوسی ،
</p>
<p style="direction:rtl;">سعدی و عمر خيام معدودی از فرزندان نامدار آن بشمار ميآيند . ارباب
</p>
<p style="direction:rtl;">صنايعش در مهارت بی‌نظير ، قاليهايش بی‌مثل و عديل ، شمشيرهای
</p>
<p style="direction:rtl;">فولادينش بيمانند و کاشی کاريهايش معروف جهان بوده و در همه جا در
</p>
<p style="direction:rtl;">خاور نزديک و خاور ميانه آثاری از عظمت باستانی خود بيادگار گذاشته
</p>
<p style="direction:rtl;">است . ولی در قرن هيجدهم و نوزدهم بانحطاط و تدنّی اسف آوری مبتلا
</p>
<p style="direction:rtl;">گرديد چندانکه شکوه و عظمت قديمه‌اش در شُرف افول ، حکومتش
</p>
<p style="direction:rtl;">فاسد و وضع مالی‌اش يأس آور و اوليای امورش بعضی ظالم و غدّار و بعضی
</p>
<p style="direction:rtl;">---------------------------------------------------------------------------
</p>
<p style="direction:rtl;">١) لوح رئيس از الواح حضرت بهاءاللّه .
</p>
<p style="direction:rtl;">ص ٢٠
</p>
<p style="direction:rtl;">بی‌کفايت و بی‌اقتدار و علمای دينی‌اش در کمال تعصّب و غرور
</p>
<p style="direction:rtl;">و عوام النّاسش جاهل و موهوم پرست . اکثريّت اهالی از حزب شيعه ولی عدّهء
</p>
<p style="direction:rtl;">کثيری زردشتی و يهودی و مسيحی از فرق متباغضه ديگر نيز موجود . هر چند
</p>
<p style="direction:rtl;">جميع آنها عقيده به مربّيان الهی داشتند که آنها را به پرستش خدای واحد
</p>
<p style="direction:rtl;">و محبّت و اتّحاد با يکديگر تشويق ميکردند ، معذلک از يکديگر نفرت و کره
</p>
<p style="direction:rtl;">داشته دوری ميجستند و هر حزبی ديگری را نجس و مانند سگ ناپاک و يا
</p>
<p style="direction:rtl;">کافر ميانگاشت و بطعن و لعن زبانها دراز بود بطوريکه برای يک يهودی يا
</p>
<p style="direction:rtl;">زردشتی عبور از کوچه در روز بارانی خطرناک بود زيرا هرگاه جامهء تر
</p>
<p style="direction:rtl;">شده‌اش با مسلمانی تماس پيدا ميکرد آن مسلمان ناپاک شده و طرف مقابل
</p>
<p style="direction:rtl;">احياناً بکفّارهء اين گناه حياتش در خطر بود . هرگاه مسلمانی از يک
</p>
<p style="direction:rtl;">يهودی يا زردشتی يا مسيحی پول ميگرفت بايد آنرا بشويد و بعد در جيب
</p>
<p style="direction:rtl;">بگذارد و همچنين هرگاه شخص يهودی ميديد فرزندش ظرف آبی بيک فقير
</p>
<p style="direction:rtl;">مسلمان داده فوراً ظرف را گرفته ميشکست زيرا عقيده داشت کفّار
</p>
<p style="direction:rtl;">سزاوار لعنت‌اند نه محبّت و مهربانی .
</p>
<p style="direction:rtl;">مسلمان در ميان خود بفرق و احزاب مختلفه تقسيم شده و اغلب با هم
</p>
<p style="direction:rtl;">شديداً بنزاع و جدال ميپرداختند . زردشتيان در اين ضدّيّتها و منازعات
</p>
<p style="direction:rtl;">چندان دخالت نمينمودند و جامعه‌ای مخصوص بخود و جدا داشته و از
</p>
<p style="direction:rtl;">آميزش با هموطنان خود که عقايد ديگر داشتند اجتناب ميورزيدند . امور
</p>
<p style="direction:rtl;">اجتماعی و مذهبی در وضعی اسف آور و بحال انحطاط ، تعليم و تربيت معوّق
</p>
<p style="direction:rtl;">و متروک ، علوم و هنر و صنعت غربی کفر و مخالف دين ، بنيان عدل و انصاف
</p>
<p style="direction:rtl;">متزلزل و نهب و غارت و سرقت از وقايع عادی محسوب ، راهها عموماً
</p>
<p style="direction:rtl;">خراب و مسافرت از امن و امان بدور و وسائل بهداشتی بکلّی ناقص و مختلّ بود .
</p>
<p style="direction:rtl;">با وصف اين حال نور حيات روحانی در ايران بکلّی خاموش نشده
</p>
<p style="direction:rtl;">و در گوشه و کنار در ميان شئون دنيا پرستی و غلبه خرافات و اوهام باز نفوس
</p>
<p style="direction:rtl;">مقدّسه‌ای يافت ميشدند که همواره قلوبشان بانوار انجذابات رحمانی منوّر
</p>
<p style="direction:rtl;">ص 21
</p>
<p style="direction:rtl;">بود چنانکه قلوب آنّا و سيمون نيز قبل از ظهور مسيح منجذب فيوضات
</p>
<p style="direction:rtl;">الهيّه گرديده بود بسياری نفوس مشتاقانه منتظر ظهور موعود و مظهر الهی بوده
</p>
<p style="direction:rtl;">اطمينان داشتند که ظهور او نزديک است . چنين بود وضع امور در ايران
</p>
<p style="direction:rtl;">که ناگهان حضرت باب مبشّر قرن جديد با اعلان رسالت خود تمام مملکت
</p>
<p style="direction:rtl;">را بهيجان و ولوله انداخت .
</p>
<p style="direction:rtl;">دوران طفوليّت
</p>
<p style="direction:rtl;">ميرزا عليمحمّد که بعدها لقب " باب " را اختيار فرمودند در شهر
</p>
<p style="direction:rtl;">شيراز در جنوب ايران در ٢٠ اکتبر ١٨١٩ (٢) مسيحی تولّد يافتند. ايشان
</p>
<p style="direction:rtl;">سيّد يعنی از سلالهء حضرت محمّد پيغمبر اسلام بودند . والدشان که از تجّار
</p>
<p style="direction:rtl;">معروف بود بفاصلهء کوتاهی پس از ولادت آن طفل وفات نمود و در نتيجه
</p>
<p style="direction:rtl;">ايشان تحت مراقبت و حمايت خال خود که يکی از تجّار شيراز بود قرار
</p>
<p style="direction:rtl;">گرفتند و پرورش يافتند. در طفوليّت خواندن و تعليم ابتدائی را بنابر معمول فرا
</p>
<p style="direction:rtl;">گرفتند (٣) در سنّ پانزده سالگی ابتدا با قيّم خود و بعد با خال ديگر که در
</p>
<p style="direction:rtl;">---------------------------------------------------------------------------------
</p>
<p style="direction:rtl;">٢) اوّل محرّم ١٢٣٥ هجری قمری .
</p>
<p style="direction:rtl;">٣) در اين خصوص مورّخی مينويسد : " عقيده بسياری از مردم در شرق مخصوصاً پيروان
</p>
<p style="direction:rtl;">باب ( که حال به بهائی مشهورند ) اين بود که باب تحصيل نکرد و ملّاها برای اينکه
</p>
<p style="direction:rtl;">از قدر مقام او در انظار بکاهند گفتند ايندرجه علم و حکمت که او داراست نتيجهء
</p>
<p style="direction:rtl;">تحصيلاتی است که نموده است. و پس از فحص و تحقيق کامل در اينخصوص ثابت
</p>
<p style="direction:rtl;">و محقّق شد که در طفوليّت مدّت کوتاهی بخانهء شيخ محمّد معروف به عابد ميرفته و در
</p>
<p style="direction:rtl;">آنجا خواندن و نوشتن فارسی را آموخته است . و حضرت باب در کتاب بيان در آنجا که
</p>
<p style="direction:rtl;">مينويسد " يا محمّد يا معلّمی " به اين موضوع اشاره کرده است . امّا موضوع جالب
</p>
<p style="direction:rtl;">اينجاست که همين شيخ که معلّم آن حضرت بود بعداً از مؤمنين جانفشان شاگرد خود
</p>
<p style="direction:rtl;">گرديد و خال حضرت باب موسوم به حاج سيّد علی هم که سمت پدری نسبت بايشان
</p>
<p style="direction:rtl;">داشت در زمره مؤمنين وارد و بعنوان يکنفر بابی بشهادت رسيد .
</p>
<p style="direction:rtl;">درک و فهم اين اسرار بعهده طالبين حقيقت است ولی اين مطلب معلوم است
</p>
<p style="direction:rtl;">تعليمی که حضرت باب فرا گرفت در درجهء ابتدائی بود و آنچه از علم و علائم
</p>
<p style="direction:rtl;">خارق‌العاده در او ديده شده فطری و من جانب اللّه بوده .
</p>
<p style="direction:rtl;">ص ٢٢ 
</p>
<p style="direction:rtl;">بوشهر در ساحل خليج فارس ساکن بود بتجارت پرداختند . از ابتدای
</p>
<p style="direction:rtl;">شباب بحسن جمال و اخلاق و تديّن و تعبّد و نجابت در رفتار و کردار معروف
</p>
<p style="direction:rtl;">و موصوف بودند و در ادای فريضهء نماز و روزه و انجام احکام ديانت اسلام
</p>
<p style="direction:rtl;">دائم و برقرار و نه تنها بظاهر فرائض ناظر و متمسّک بودند بلکه بموجب روح
</p>
<p style="direction:rtl;">تعاليم پيغمبر عمل ميکردند . در سنّ بيست و دو سالگی ازدواج نمودند و از
</p>
<p style="direction:rtl;">اين اقتران پسری متولّد شد که در کودکی در اوّلين سال اعلان رسالت وفات يافت .
</p>
<p style="direction:rtl;">اظهار امر
</p>
<p style="direction:rtl;">حضرت باب در بيست و پنج سالگی بنا بامر الهی اعلام فرمودند که
</p>
<p style="direction:rtl;">" حقّ سبحانه و تعالی آن حضرت را بمقام بابيّت انتخاب نموده است ". در
</p>
<p style="direction:rtl;">کتاب مقالهء سيّاح چنين ميخوانيم :
</p>
<p style="direction:rtl;">" و از کلمه بابيّت مراد او چنان بود که من واسطه فيوضات از
</p>
<p style="direction:rtl;">شخص بزرگواری هستم که هنوز در پس پرده عزّتست و دارنده کمالات
</p>
<p style="direction:rtl;">بی‌حصر و حدّ باراده او متحرّکم و بحبل ولايش متمسّک "(٤) .
</p>
<p style="direction:rtl;">در آن ايّام اعتقاد بقرب ظهور موعود همه جا مخصوصاً در ميان طايفه‌ای
</p>
<p style="direction:rtl;">موسوم به شيخيّه اشتهار داشت و يکی از علمای برجسته اين قوم بنام
</p>
<p style="direction:rtl;">ملّا حسين بشروئی اوّل کسی بود که حضرت باب امر خود را باو اظهار
</p>
<p style="direction:rtl;">فرمودند. تاريخ صحيح اين اعلان در کتاب بيان که يکی از آثار آن حضرت
</p>
<p style="direction:rtl;">است دو ساعت و يازده دقيقه بعد از غروب شب پنجم جمادی الاوّل سنهء
</p>
<p style="direction:rtl;">١٢٦٠ هجری قمری (٥) ذکر شده است (٦) .
</p>
<p style="direction:rtl;">-----------------------------------------------------------------------------
</p>
<p style="direction:rtl;">٤) مقاله شخصی سيّاح .٥) مطابق با ٢٣ می ١٨٤٤ ميلادی .
</p>
<p style="direction:rtl;">٦) کتاب بيان ٢/٧ .
</p>
<p style="direction:rtl;">ص 23
</p>
<p style="direction:rtl;">تولّد حضرت عبدالبهاء نيز در همان شب است ولی ساعت آن بطور
</p>
<p style="direction:rtl;">دقيق معلوم نيست . ملّا حسين پس از چند روز تمعّن و تحقيق يقين حاصل
</p>
<p style="direction:rtl;">کرد که موعود منتظر حزب شيعه فی‌الحقيقه ظاهر شده‌است و جذب و شور
</p>
<p style="direction:rtl;">اين اکتشاف بزودی ببعضی رفقای ديگرش سرايت کرد و چندی نگذشت
</p>
<p style="direction:rtl;">که اکثريّت شيخيها دعوت حضرت باب را اجابت نموده و موسوم به بابی
</p>
<p style="direction:rtl;">شدند و شهرت پيغمبر جوان چون شعلهء فاران بسرعت سراسر کشور را فرا گرفت .
</p>
<p style="direction:rtl;">انتشار امر حضرت باب
</p>
<p style="direction:rtl;">هيجده نفر اوّل از اصحاب حضرت باب که باسم " حروف حيّ "
</p>
<p style="direction:rtl;">معروفند بنقاط مختلفه ايران و ترکستان بجهت تبشير ظهور جديد اعزام شدند
</p>
<p style="direction:rtl;">و در ضمن خود آن حضرت بقصد زيارت بصوب مکّه رهسپار گشته در ماه
</p>
<p style="direction:rtl;">دسامبر ١٨٤٤ بآنجا وارد و رسالت خويش را آشکار اعلان فرمودند . در
</p>
<p style="direction:rtl;">مراجعت به بوشهر بر اثر اعلان مقام بابيّت هيجان عظيمی حادث شد از
</p>
<p style="direction:rtl;">طرفی حرارت نار بيان و تبيان و سرعت شگفت آسای نزول آيات و ظهور علم
</p>
<p style="direction:rtl;">و حکمت فوق‌العاده و شهامت و رشادت آن حضرت بعنوان يک مصلح دينی
</p>
<p style="direction:rtl;">در ميان مؤمنين شور و شوق عظيم برپا کرد و از طرف ديگر بهمان نسبت در
</p>
<p style="direction:rtl;">ميان مسلمانان متعصّب آتش فتنه و آشوب و خصومت برافروخت . علمای
</p>
<p style="direction:rtl;">شيعه با کمال شدّت آن حضرت را تکفير نمودند و حسين خان والی فارس را
</p>
<p style="direction:rtl;">که حکمرانی ظالم و متعصّب بود بر آن داشتند که اين بدعت جديد را قلع
</p>
<p style="direction:rtl;">و قمع نمايد و از اين زمان يک دورهء طولانی حبس و نفی و تحقيق و بازجوئی در
</p>
<p style="direction:rtl;">محاکم و شکنجه و عذاب و تعرّض و اهانت شروع گرديد که بالاخره به
</p>
<p style="direction:rtl;">شهادت آن حضرت در سال ١٨٥٠ خاتمه يافت .
</p>
<p style="direction:rtl;">ص ٢٤
</p>
<p style="direction:rtl;">دعاوی حضرت باب
</p>
<p style="direction:rtl;">خصومت و عداوتی که بر اثر اعلان بابيّت بوجود آمده بود هنگامی
</p>
<p style="direction:rtl;">شدّت يافت و مضاعف گرديد که آن مصلح جوان اعلام فرمود که همان
</p>
<p style="direction:rtl;">مهدی موعودی است که حضرت رسول ظهور او را وعده داده است .
</p>
<p style="direction:rtl;">شيعيان مهدی را همان امام دوازدهم ميدانستند که بعقيده آنان يکهزار سال
</p>
<p style="direction:rtl;">پيش بوضعی اسرار آميز از انظار غائب شده بود و عقيده داشتند که او هنوز
</p>
<p style="direction:rtl;">زنده است و دوباره بهيکل سابق ظاهر ميشود و پيشگوئيهای مربوط به
</p>
<p style="direction:rtl;">سلطنت و غلبه و نصرت و علامات ظهور او را بر حسب ظاهر تعبير ميکردند
</p>
<p style="direction:rtl;">بعينه همانطورکه يهوديان در زمان حضرت مسيح نبوّات وارده دربارهء مسيح
</p>
<p style="direction:rtl;">را بظاهر عبارت تفسير ميکردند و انتظار داشتند که مسيح با سلطنت ظاهری
</p>
<p style="direction:rtl;">و سپاه و عساکر بيشمار بيايد و ظهور خود را اعلان نمايد و اموات را از قبور
</p>
<p style="direction:rtl;">برخيزاند و احيا نمايد و قس علی ذلک. و چون اين علامات ظاهر نگرديد
</p>
<p style="direction:rtl;">شيعيان همان اعتراضات شديده و استهزاء و تحقيری را که يهود بر حضرت
</p>
<p style="direction:rtl;">مسيح روا داشتند بعينه بر حضرت باب وارد آوردند و ايشان را ردّ کردند .
</p>
<p style="direction:rtl;">از طرف ديگر بابيان اکثر اين نبوّات را قالب حقايق و معانی دانسته آنها را
</p>
<p style="direction:rtl;">تفسير ميکردند مثلاً " سلطنت موعود را مانند سلطنت مسيح جليل ،
</p>
<p style="direction:rtl;">" صاحب غمها " (٧) سلطنت معنوی و مجد و جلال او را نه جلال جسمانی
</p>
<p style="direction:rtl;">و صوری بلکه روحانی ميدانستند و نصرت و غلبه او را بفتح مدائن قلوب تعبير
</p>
<p style="direction:rtl;">ميکردند و بعلاوه در نفس حيات و تعاليم اعجاب آميز حضرت باب دلائل
</p>
<p style="direction:rtl;">و براهين کثيره بر صدق ادّعای آن حضرت مييافتند و عقيده و ايمان راسخ
</p>
<p style="direction:rtl;">و استقامت خلل ناپذير و قدرت بر احياء نفوس ميّته را از قبور جهل و نادانی
</p>
<p style="direction:rtl;">و نفخ روح حيات روحانی را از دلائل حقّانيّت ميشمردند .
</p>
<p style="direction:rtl;">امّا حضرت باب باظهار مهدويّت هم اکتفا نفرمودند و لقب مقدّس
</p>
<p style="direction:rtl;">" نقطهء اولی " را برای خود اختيار نمودند و اين لقبی بود که مسلمين بحضرت
</p>
<p style="direction:rtl;">------------------------------------------------------------------------------
</p>
<p style="direction:rtl;">٧) اشعيا ٥٣/٣ .
</p>
<p style="direction:rtl;">ص ٢٥
</p>
<p style="direction:rtl;">رسول اطلاق ميکردند و ائمّهء اسلام خود را تابع آن حضرت ميد‌انستند
</p>
<p style="direction:rtl;">و الهام و قدرت خود را از آن حضرت کسب ميکردند . حضرت باب با اختيار
</p>
<p style="direction:rtl;">اين لقب خود را مانند حضرت محمّد در عداد انبيای مؤسّس شريعت قرار
</p>
<p style="direction:rtl;">دادند و بهمين علّت در انظار شيعيان کافر و کاذب محسوب شدند درست
</p>
<p style="direction:rtl;">همانطور که حضرت موسی و حضرت عيسی در انظار مردم کافر و کاذب
</p>
<p style="direction:rtl;">بشمار ميآمدند حتّی تقويم بديعی ابداع و سال شمسی را تجديد کرده آغاز
</p>
<p style="direction:rtl;">عصر جديد را از سال اظهار امر خود مقرّر داشتند .
</p>
<p style="direction:rtl;">تشديد بلايا و رزايا
</p>
<p style="direction:rtl;">در نتيجهء اين ادّعای حضرت باب و سرعت عجيبی که نفوس از هر
</p>
<p style="direction:rtl;">طبقه غنی و فقير و عالم و جاهل بتعاليم او ايمان ميآوردند مساعی دشمنان نيز
</p>
<p style="direction:rtl;">برای قلع و قمع او بيش از پيش بيرحمانه و شديد گرديد . خانه‌ها غارت
</p>
<p style="direction:rtl;">و ويران شد ، زنان گرفتار و اسير گشتند ، در طهران و فارس و مازندران و ساير
</p>
<p style="direction:rtl;">نقاط عدّه کثيری از مؤمنين شهيد شدند ، جمعی را سر از تن جدا کردند
</p>
<p style="direction:rtl;">و بدار آويختند و بدهان توپ گذاشتند يا سوزاندند و يا ريز ريز نمودند ولی با
</p>
<p style="direction:rtl;">وجود اين بلايا و تعرّضات شديده امر حضرت باب نه فقط پيشرفت نمود
</p>
<p style="direction:rtl;">بلکه بر اثر همين ظلم و عدوان بر اطمينان و ايقان مؤمنين افزوده شد زيرا باين
</p>
<p style="direction:rtl;">وسيله نبوّات وارده در خصوص ظهور مهدی موعود بظاهر تحقّق يافت
</p>
<p style="direction:rtl;">چنانکه در حديث جابر که در نزد شيعيان معتبر و موثّق است چنين مذکور
</p>
<p style="direction:rtl;">است : " عليه کمال موسی و بهاء عيسی و صبر أيّوب فَيذلّ اوليائه فی زمانه
</p>
<p style="direction:rtl;">و تتهادی رؤوسهم کما تتهادی رؤوس التّرک و الديلم فيقتلون و يحرقون و يکونون
</p>
<p style="direction:rtl;">خائفين مرعوبين وجلين تصبغ الارض من دمائهم و يفشوا الويل و الرّنّة فی نسائهم اولئک اوليائی حقّاً "(٨) .
</p>
<p style="direction:rtl;">-------------------------------------------------------------------------------------
</p>
<p style="direction:rtl;">٨) از اصول کافی ثقة‌ الاسلام کلينی در " کتاب الحجّة " .
</p>
<p style="direction:rtl;">ص ٢٦
</p>
<p style="direction:rtl;">شهادت حضرت باب
</p>
<p style="direction:rtl;">در نهم ماه جولای ١٨٥٠ حضرت باب که در آن موقع سی و يکساله بودند
</p>
<p style="direction:rtl;">قربانی خشم و غضب تعصّب آميز دشمنان جفاکار گرديدند و آن حضرت را با
</p>
<p style="direction:rtl;">يک جوان مخلص از پيروانش موسوم به آقا محمّد علی که عاشقانه تمنّا کرده
</p>
<p style="direction:rtl;">بود با مولای خود در شهادت شريک گردد بميدان سربازخانهء تبريز بپای
</p>
<p style="direction:rtl;">چوبهء دار آوردند قريب دو ساعت بظهر آندو را با ريسمانهائی که از زير
</p>
<p style="direction:rtl;">بازو ميگذشت چنان آويزان کردند که سر آقا محمّد علی روی سينه مولای
</p>
<p style="direction:rtl;">محبوبش قرار گرفت . يک فوج از سربازان ارمنی صف بسته و مأمور بشلّيک
</p>
<p style="direction:rtl;">شدند و بلافاصله صدای شلّيک تفنگها برخاست. ولی پس از آنکه دود
</p>
<p style="direction:rtl;">متلاشی شد معلوم گرديد که حضرت باب و آن جوان هر دو بزمين فرود
</p>
<p style="direction:rtl;">آمده و زنده و سالمند و گلوله‌ها بدون اينکه ادنی صدمه‌ای بآنها وارد نموده
</p>
<p style="direction:rtl;">باشد فقط ريسمانها را بريده است و ديدند که حضرت باب در حجره‌ای
</p>
<p style="direction:rtl;">که در آن نزديکی بود با يکی از ياران خود بصحبت مشغولند .
</p>
<p style="direction:rtl;">مقارن ظهر آنها را مجدّدا بدار آويختند ولی چون فوج ارامنه اين واقعه را معجزه 
</p>
<p style="direction:rtl;">انگاشته از شلّيک مجدّد خودداری کرد فوج ديگری بميدان احضار شد و بمحض 
</p>
<p style="direction:rtl;">فرمان شلّيک کرد. در اين بار گلوله‌ها چنان تأثير نموده بود که سينه‌ها مشبّک گشته 
</p>
<p style="direction:rtl;">و اعضاء کلّ تشريح شده مگر صورت که اندکی آزرده شده بود .
</p>
<p style="direction:rtl;">بر اثر اين عمل شوم سربازخانه تبريز صحنهء مصلوب کردن
</p>
<p style="direction:rtl;">حضرت مسيح را تجديد کرد . دشمنان حضرت باب از اين عمل جنايت
</p>
<p style="direction:rtl;">آميز احساس شعف و مظفّريّت ميکردند بتصوّر اينکه شجره ديانت بابی از
</p>
<p style="direction:rtl;">ريشه کنده شده و قلع و قمع آن آسانست. امّا عمر مظفّريّت آنها بسيار کوتاه
</p>
<p style="direction:rtl;">بود زيرا نميفهميدند که شجره حقيقت را با تبر ظاهری نميتوان از ريشه
</p>
<p style="direction:rtl;">برانداخت و اگر ميفهميدند ملتفت ميشدند که همين عمل جنايت ‌کارانهء
</p>
<p style="direction:rtl;">آنها وسيله‌ای بود که بر قدرت و اعتلاء آن ديانت افزود . شهادت حضرت
</p>
<p style="direction:rtl;">ص ٢٧
</p>
<p style="direction:rtl;">باب آرزوی قلبی آن حضرت را بر آورد و شعله شهامت و فداکاری را بيش از
</p>
<p style="direction:rtl;">پيش در جميع مؤمنين برافروخت و لهيب شور و انجذاب آنها چنان مشتعل شد
</p>
<p style="direction:rtl;">که هبوب ارياح عاصفات بلايا و رزايا فقط شعله آنرا افزونتر کرد و هر چه
</p>
<p style="direction:rtl;">تلاش دشمنان در خاموشی آن بيشتر ميشد شعله بلندتر ميگرديد .
</p>
<p style="direction:rtl;">مقام حضرت باب بر جبل کرمل
</p>
<p style="direction:rtl;">پس از شهادت حضرت باب جسد ايشان و مصاحب باوفايشان را
</p>
<p style="direction:rtl;">بخارج حصار شهر برده بکنار خندقی انداختند. نيمه شب دوم بابيان آن دو
</p>
<p style="direction:rtl;">جسد را دربردند و پس از آنکه سالها در محلهای مخفی محفوظ داشتند
</p>
<p style="direction:rtl;">بالاخره با مخاطرات زياد و با کمال زحمت آنها را بارض اقدس رساندند
</p>
<p style="direction:rtl;">و حال آن اجساد در سفح جبل کرمل در مقام زيبائی که چندان از غار ايليا
</p>
<p style="direction:rtl;">دور نيست مدفون گرديده‌اند . اين محلّ فقط چند ميل با جائيکه حضرت
</p>
<p style="direction:rtl;">بهاءاللّه ايّام اخير حيات خود را گذرانيده و روضه مبارکه در آنجا واقع است فاصله دارد .
</p>
<p style="direction:rtl;">اکنون از ميان هزاران نفر زائرانی که برای زيارت و ادای احترام
</p>
<p style="direction:rtl;">بمرقد مطهّر حضرت بهاءاللّه از اکناف عالم ميآيند هيچکدام از حضور در
</p>
<p style="direction:rtl;">مقام اعلی و زيارت عتبه مبشّر عظيم و عاشق فداکارش غافل نمی مانند .
</p>
<p style="direction:rtl;">آثار حضرت باب
</p>
<p style="direction:rtl;">آثار حضرت باب بسيار است و سرعتی که با آن بدون مطالعه و تأمّل
</p>
<p style="direction:rtl;">بنگارش تفسيرهای جامع و تبيينات عميق وادعيه و مناجاتهای فصيح و بليغ
</p>
<p style="direction:rtl;">ميپرداختند يکی از دلائل متقنهء نزول وحی الهی بشمار ميآيد .
</p>
<p style="direction:rtl;">مفاد آثار آن حضرت بشرحی که در " مقالهء شخصی سيّاح " خلاصه شده اين است :
</p>
<p style="direction:rtl;">" بعضی تفسير و تأويل آيات قرآن و برخی مناجات و خطب و اشارات
</p>
<p style="direction:rtl;">ص ٢٨ 
</p>
<p style="direction:rtl;">مضامين بعضی مواعظ و نصايح و بيان مراتب توحيد و اثبات نبوّت خاصّهء
</p>
<p style="direction:rtl;">سرور کائنات و بحسب مفهوم تشويق بر تصحيح اخلاق و انقطاع از شئون
</p>
<p style="direction:rtl;">دنيا و تعلّق بنفحات اللّه ولکن خلاصه و نتيجه مصنّفات نعوت و اوصاف
</p>
<p style="direction:rtl;">حقيقت شاخصه که منظور و مقصود و محبوب و مطلوب او بوده و بس و ظهور
</p>
<p style="direction:rtl;">خويش را مقام تبشير شمرده و حقيقت خود را واسطه ظهور اعظم کمالات
</p>
<p style="direction:rtl;">آن دانسته و فی‌الحقيقه در شب و روز دقيقه‌ای از ذکر او فتور نداشت و جميع
</p>
<p style="direction:rtl;">تابعان را بانتظار طلوع او دلالت مينمود بقسميکه در تأليفات خويش بيان
</p>
<p style="direction:rtl;">مينمايد که من از آن کتاب اعظم حرفی و از آن بحر بی‌پايان شبنمی هستم
</p>
<p style="direction:rtl;">و چون او ظاهر گردد حقيقت و اسرار و رموز و اشارات من مشهود شود و چنين
</p>
<p style="direction:rtl;">اين امر در مراتب وجود و صعود ترقّی نموده بمقام احسن التّقويم فائز
</p>
<p style="direction:rtl;">و بخلعت فتبارک اللّه احسن الخالقين مزيّن گردد .. . و چنان بشعلهء او مشتعل
</p>
<p style="direction:rtl;">بود که در قلعهء ماکو ذکرش در شبهای ظلمانی شمع نورانی او گشته و در
</p>
<p style="direction:rtl;">تنگنای حبس چهريق يادش نعم الرّفيق شده و فسحت روحانی يافته از بادهء
</p>
<p style="direction:rtl;">او مخمور بود و بياد او مسرور ... "(٩) .
</p>
<p style="direction:rtl;">من يظهره اللّه
</p>
<p style="direction:rtl;">بعضی حضرت باب را با يحيای معمّدانی مقايسه کرده‌اند ولی مقام
</p>
<p style="direction:rtl;">حضرت باب تنها مقام مبشّر و پيشرو نبوده بلکه آن حضرت بنفسه مظهر ظهور
</p>
<p style="direction:rtl;">الهی و مؤسّس ديانتی مستقلّ بوده‌اند هر چند دورهء آن ديانت کوتاه و منحصر
</p>
<p style="direction:rtl;">بسنوات معدود بوده‌است . بهائيان بر اين عقيده‌اند که حضرت باب
</p>
<p style="direction:rtl;">و حضرت بهاءاللّه هردو در تأسيس آئينشان سهيم و شريکند چنانکه بيانات
</p>
<p style="direction:rtl;">ذيل از حضرت بهاءاللّه بر اين مطلب شهادت ميدهد :
</p>
<p style="direction:rtl;">" در ظهور اين ظهور اعظم اکرم مع آنکه ايّامی از ظهور قبلم
</p>
<p style="direction:rtl;">نگذشته حکمتی است مستور و سرّی است مقنوع و وقتی بوده
</p>
<p style="direction:rtl;">--------------------------------------------------------------------------
</p>
<p style="direction:rtl;">٩) مقاله شخصی سيّاح.
</p>
<p style="direction:rtl;">ص ٢٩
</p>
<p style="direction:rtl;">مخصوص و مطلع نشده و نخواهد شد باو نفسی مگر آنکه در کتاب مکنون نظر نمايد ... "(١٠) .
</p>
<p style="direction:rtl;">از طرف ديگر حضرت باب در مقام اشاره بحضرت بهاءاللّه خود را فانی
</p>
<p style="direction:rtl;">صرف شمرده و اعلام ميدارند که : " در يوم ظهور من يظهره اللّه اگر کسی
</p>
<p style="direction:rtl;">يک آيه از او شنود و تلاوت کند بهتر است از آنکه هزار مرتبه بيان را تلاوت کند " (١١) .
</p>
<p style="direction:rtl;">حضرت باب در سبيل من يظهره اللّه که او را مصدر الهام و يگانه
</p>
<p style="direction:rtl;">محبوب خود ميدانستند هر بلائی که راه وصول را ولو اندک هموار ميکرد
</p>
<p style="direction:rtl;">بکمال خوشحالی و بشاشت تحمّل و استقبال ميفرمودند .
</p>
<p style="direction:rtl;">قيامت و بهشت و دوزخ
</p>
<p style="direction:rtl;">قسمت مهمّی از تعاليم حضرت باب در تفسير و تشريح معانی قيامت
</p>
<p style="direction:rtl;">و يوم الجزاء و بهشت و دوزخ است . بنا بگفتهء ايشان مقصود از قيامت
</p>
<p style="direction:rtl;">ظهور مظهر جديد شمس حقيقت است . قيام اموات عبارت از بيداری
</p>
<p style="direction:rtl;">و انتباه روحانی نفوسی است که در قبور جهل و نادانی و غفلت و ضلالت
</p>
<p style="direction:rtl;">بخواب رفته‌اند. يوم الجزاء يوم ظهور مظهر جديد است که بسبب ايمان يا
</p>
<p style="direction:rtl;">انکار آن اغنام از ساير بهائم جدا شوند زيرا اغنام حقيقی ندای شبان
</p>
<p style="direction:rtl;">مهربان را ميشناسند و از پی او روان ميگردند . بهشت عبارت از فرح
</p>
<p style="direction:rtl;">و مسرّت معرفة اللّه و محبّت اللّه است که در نتيجهء ايمان بمظهر ظهور الهی
</p>
<p style="direction:rtl;">حاصل می‌گردد تا باين وسيله هر کس بقدر استعداد خود بمنتها درجهء
</p>
<p style="direction:rtl;">کمال رسد و بعد از موت حيات جاودانی در ملکوت الهی يابد. و دوزخ حرمان
</p>
<p style="direction:rtl;">از عرفان الهی است که نتيجه‌اش عدم نيل کمال ملکوتی و محروميّت از
</p>
<p style="direction:rtl;">الطاف لايزالی است. و بوضوح تصريح گشته که اين مصطلحات غير از
</p>
<p style="direction:rtl;">--------------------------------------------------------------------------
</p>
<p style="direction:rtl;">١٠) لوح مبارک حضرت بهاءاللّه نقل از روی نسخهء خطّی .
</p>
<p style="direction:rtl;">١١) کتاب بيان ٥/٨ .
</p>
<p style="direction:rtl;">ص 30
</p>
<p style="direction:rtl;">اين معنای ديگر ندارد و مفاهيم عامّه از قيام مردگان با جسد عنصری
</p>
<p style="direction:rtl;">و بهشت و دوزخ و امثال آن صرفاً ضربی از اوهام و تخيّلات است. و از جملهء
</p>
<p style="direction:rtl;">تعليمات آنکه انسان را پس از فنای اين جسد خاکی بقای ابدی است
</p>
<p style="direction:rtl;">و در حيات روحانی بعد از موت ترقّی و تعالی در کمالات نامتناهی است .
</p>
<p style="direction:rtl;">تعاليم اجتماعی و اخلاقی
</p>
<p style="direction:rtl;">حضرت باب در آثار وتوقيعات خود به پيروان تأکيد فرمودند که آنها
</p>
<p style="direction:rtl;">بايد به محبّت برادرانه و ادب و خضوع از ديگران ممتاز باشند و در توسعهء فنون
</p>
<p style="direction:rtl;">و صنايع مفيده بکوشند ، تعليمات ابتدائی عمومی شود و در ظهور بديع که
</p>
<p style="direction:rtl;">اکنون شروع شده نسوان بايد آزادی بيشتری يابند . فقرا و مساکين بايد از
</p>
<p style="direction:rtl;">بيت المال عمومی نگاهداری شوند ولکن تکدّی اکيداً ممنوع است و نيز
</p>
<p style="direction:rtl;">شرب مسکرات الکلی از منهيّات محسوب ميگردد . بابی حقيقی نظرگاهش
</p>
<p style="direction:rtl;">تنها محبّت خالص قلبی است نه اميد مکافات و نه ترس از مجازات . در
</p>
<p style="direction:rtl;">کتاب بيان چنين مسطور است :
</p>
<p style="direction:rtl;">" عبادت کن خدا را بشأنی که اگر جزای عبادت تو را در نار برد
</p>
<p style="direction:rtl;">تغييری در پرستش تو او را بهم نرسد ... و اگر از خوف عبادت کنی لائق
</p>
<p style="direction:rtl;">بساط قدس الهی نبوده و نيست ... و همچنين اگر نظر در جنّت کنی و به رجاء
</p>
<p style="direction:rtl;">آن عبادت کنی شريک گردانيده‌ای خلق خدا را با او "(١٢)٠
</p>
<p style="direction:rtl;">تحمّل مصائب و فتح و فيروزی
</p>
<p style="direction:rtl;">عبارت مذکورهء اخير کاشف آن روح و قوّهء ملکوتی است که سراسر
</p>
<p style="direction:rtl;">دوران حيات حضرت باب را بحرکت درآورده بود . معرفت اللّه و محبّت اللّه
</p>
<p style="direction:rtl;">و ابراز صفات و سجايای الهيّه و تمهيد سبيل برای ظهور آينده اينها تنها مقصد
</p>
<p style="direction:rtl;">-------------------------------------------------------------------------------
</p>
<p style="direction:rtl;">١٢) کتاب بيان ٧/١٩ .
</p>
<p style="direction:rtl;">ص ٣١
</p>
<p style="direction:rtl;">و منظور آن وجود شريف بود . زندگی در نظر آن حضرت خوف و وحشتی
</p>
<p style="direction:rtl;">و مرگ بيم و دهشتی نداشت زيرا محبّت چنان استيلا داشت که ترس را جا
</p>
<p style="direction:rtl;">و محلّی نماند و شهادت جز شعف و وجدی در نثار جان در سبيل جانان نبود .
</p>
<p style="direction:rtl;">و جای تعجّب اينجاست که چنين نفس مقدّس طيّب طاهری و چنين معلّم
</p>
<p style="direction:rtl;">حقايق الهيّه و اين عاشق دلباختهء خدا و خلق بايد مورد شکنجه و آزار و کينه
</p>
<p style="direction:rtl;">قرار گيرد و بفتوای علمای رسوم زمان خويش شهيد گردد . شکّی نيست
</p>
<p style="direction:rtl;">که جز بيفکری و تعصّبات جاهلانه و مغرضانه هيچ چيز نفوس را از مشاهدهء
</p>
<p style="direction:rtl;">اين حقيقت نميتوانست باز دارد و از شناسائی مظهر ظهور الهی مانع شود .
</p>
<p style="direction:rtl;">اين معلوم است که آن حضرت جاه و جلال دنيوی نداشتند ولکن چگونه
</p>
<p style="direction:rtl;">ممکن است قدرت و سلطهء روحانی را جز با پيروزی و غلبه بر جميع ضدّيّتها
</p>
<p style="direction:rtl;">و مخالفتهای دشمنان لدود علی رغم فقدان وسائل ظاهری و کمکهای مادّی
</p>
<p style="direction:rtl;">اثبات نمود، چگونه ميتوان عشق الهی را جز با تحمّل مصائب و بلايا بعالمی
</p>
<p style="direction:rtl;">منکر نشان داد و سهام رزايا و زجر و آزار و ظلم اعدا و نفاق مدّعيان دوستی را
</p>
<p style="direction:rtl;">بجان خريد و با وجود اينها با کمال مسرّت و خرمی قد علم کرد و بی‌اعتنا
</p>
<p style="direction:rtl;">و بی‌پروا همه را عفو و اغماض نمود و برای دشمنان رحمت طلبيد ؟
</p>
<p style="direction:rtl;">آری، حضرت باب مصائب را تحمّل کردند ولی فاتح و فيروز شدند
</p>
<p style="direction:rtl;">و هزاران نفوس در سبيل خدمت آن حضرت با فدای جان و تمام هستی خود بر
</p>
<p style="direction:rtl;">صدق عشق و محبّت خود شهادت دادند . ملوک عالم جا دارد از تأثير نفوذش
</p>
<p style="direction:rtl;">در قلوب و ارواح غبطه خورند. بعلاوه من يظهره اللّه ظاهر گرديده دعاوی
</p>
<p style="direction:rtl;">آن حضرت را تأييد و جانبازی مبشّر مظلوم خود را تصديق فرمودند و آن حضرت را
</p>
<p style="direction:rtl;">شريک عظمت و جلال خود قرار دادند .
</p>
<p style="direction:rtl;">ص ٣٢
</p>
<p style="direction:rtl;">ص ٣٣
</p>
<p style="direction:rtl;">فصل سوم
</p>
<p style="direction:rtl;">حضرت بهاءاللّه
</p>
<p style="direction:rtl;">" ای آنکه انتظار ميکشی از انتظار بيرون آی زيرا موعود قدم
</p>
<p style="direction:rtl;">بعرصه ظهور گذاشته بسرا پرده‌ای که در آن بهايش مستقرّ
</p>
<p style="direction:rtl;">است نظر نما اين همان بهای قديم است که در ظهور بديع جلوه‌گر شده "(١) .
</p>
<p style="direction:rtl;">ولادت و صباوت
</p>
<p style="direction:rtl;">ميرزا حسينعلی که بعداً عنوان بهاءاللّه را اختيار فرمودند پسر ارشد
</p>
<p style="direction:rtl;">ميرزا عبّاس نوری يکی از وزيران دولت بودند . عائله‌شان ثروتمند و از
</p>
<p style="direction:rtl;">اعيان و اشراف محسوب ميشدند و بسياری از اعضای اين خاندان در دوائر
</p>
<p style="direction:rtl;">حکومت ايران مشاغل عاليه کشوری و لشکری داشتند . تولّد حضرت
</p>
<p style="direction:rtl;">بهاءاللّه در طهران پايتخت ايران در فجر روز ١٢ نوامبر ١٨١٧ ميلادی (٢)
</p>
<p style="direction:rtl;">صورت گرفت . بهيچ دبستان يا دبيرستانی نرفته و فقط در منزل جزئی
</p>
<p style="direction:rtl;">تحصيل نمودند معذلک از اوان طفوليّت آثار فراست و علم و حکمت در
</p>
<p style="direction:rtl;">ايشان ظاهر و هنوز در عنفوان جوانی بودند که پدرشان وفات يافت
</p>
<p style="direction:rtl;">و مواظبت و سرپرستی برادران و خواهران جوانتر و ادارهء املاک وسيعهء
</p>
<p style="direction:rtl;">خانوادگی بعهدهء ايشان واگذار گرديد .
</p>
<p style="direction:rtl;">----------------------------------------------------------------------
</p>
<p style="direction:rtl;">١) مضمون بيان مبارک حضرت بهاءاللّه .
</p>
<p style="direction:rtl;">٢) مطابق دوم محرّم ١٢٣٣ هجری قمری .
</p>
<p style="direction:rtl;">ص ٣٤ 
</p>
<p style="direction:rtl;">وقتی حضرت عبدالبهاء پسر ارشد حضرت بهاءاللّه مطالب ذيل را
</p>
<p style="direction:rtl;">درباره ايّام صباوت پدرشان نقل می‌فرمودند :
</p>
<p style="direction:rtl;">" ... از صغر سنّ آثار مهربانی و جود و کرمشان مشهور بود بسير
</p>
<p style="direction:rtl;">و صفا بسيار ميل داشتند اکثر اوقات را در باغ و صحرا ميگشتند و قوّه
</p>
<p style="direction:rtl;">جاذبه‌ای داشتند که هر کس مجذوب ميشد و هميشه حولشان جمعيّت بود
</p>
<p style="direction:rtl;">و وزراء و وکلاء هميشه حول جمال مبارک بودند و اطفال مفتون آن طلعت
</p>
<p style="direction:rtl;">و سيما. در سنّ سيزده چهارده مشهور بعلم بودند و در هر موضوعی صحبت
</p>
<p style="direction:rtl;">ميکردند و هر مسئله ای را حلّ ميفرمودند در محافل بزرگ علما صحبت
</p>
<p style="direction:rtl;">ميکردند مسائل مشکلهء علما را حلّ ميفرمودند و جميع اذعان مينمودند. در
</p>
<p style="direction:rtl;">سنّ بيست و دو سالگی بودند که والدشان وفات يافت. پدرشان وزارت
</p>
<p style="direction:rtl;">داشت دولت خواست که جمال مبارک وزارت قبول فرمايند زيرا در ايران
</p>
<p style="direction:rtl;">عادت چنين است که وزارت را به پسر وزير ميدهند قبول نفرمودند. و بعد
</p>
<p style="direction:rtl;">صدر اعظم گفت کاری بايشان نداشته باشيد اين جوان تنزّل بوزارت
</p>
<p style="direction:rtl;">نميکند همّتش از اين بلندتر است مقصد او را کشف ننمودم ولی ميدانم
</p>
<p style="direction:rtl;">که فکر امری عظيم دارد که مشابهتی بافکار ما ندارد او را بخود واگذاريد " .
</p>
<p style="direction:rtl;">مسجون شدن بنام بابی
</p>
<p style="direction:rtl;">هنگاميکه حضرت باب در سنهء ١٨٤٤ ميلادی رسالت خويش را
</p>
<p style="direction:rtl;">اظهار فرمودند حضرت بهاءاللّه که در آن موقع بيست و هفت سال داشتند با
</p>
<p style="direction:rtl;">کمال شجاعت امر جديد را تصديق کرده پذيرفتند و طولی نکشيد که يکی
</p>
<p style="direction:rtl;">از مقتدرين و بی‌باک‌ ترين مروّجين آن شناخته شدند . دو مرتبه در سبيل
</p>
<p style="direction:rtl;">امر الهی محبوس و يکمرتبه مورد شکنجه و تعزير واقع گرديدند و اين صدمات
</p>
<p style="direction:rtl;">پيش از واقعه‌ای بود که در ماه اوت ١٨٥٢ رخ داد و برای بابيان مشحون از
</p>
<p style="direction:rtl;">عواقب وخيمه بود . در آن هنگام جوانی از بابيان موسوم بصادق بدرجه‌ای
</p>
<p style="direction:rtl;">از شهادت مولای محبوب خويش که برأی‌العين مشاهده نموده متأثّر شده
</p>
<p style="direction:rtl;">ص ٣٥
</p>
<p style="direction:rtl;">بود که عقلش زائل و بقصد خونخواهی در کمين شاه نشسته در حين عبور
</p>
<p style="direction:rtl;">شاه با طپانچه تير انداخت ولی بجای گلوله در طپانچه ساچمه پر کرده ‌بود
</p>
<p style="direction:rtl;">و با اينکه چند ساچمه بشاه اصابت کرد ولی چندان صدمه‌ای وارد نشد .
</p>
<p style="direction:rtl;">اين جوان شاه را از اسب بر زمين کشيد ولکن ملازمان سلطانی او را دستگير
</p>
<p style="direction:rtl;">کرده در همان محلّ بقتل رسانيدند و اين سبب شد که عموم بابيان به نا حقّ
</p>
<p style="direction:rtl;">مسئول اين عمل شناخته شدند و کشتار مهيبی بدنبال آن روی داد . در
</p>
<p style="direction:rtl;">طهران هشتاد تن از بابيان بشديد ترين شکنجه و عذاب بقتل رسيدند
</p>
<p style="direction:rtl;">و بسياری ديگر بحبس افتادند از جملهء اين مسجونين حضرت بهاءاللّه بودند
</p>
<p style="direction:rtl;">که خود بعداً در اين باره چنين مرقوم فرموده‌اند :
</p>
<p style="direction:rtl;">" لعمر اللّه ابداً داخل آن امر منکر نبوديم و در مجالس تحقيق هم
</p>
<p style="direction:rtl;">عدم تقصير ثابت معذلک ما را اخذ نمودند و از نياوران که در آن ايّام مقرّ
</p>
<p style="direction:rtl;">سلطنت بوده سر برهنه و پای برهنه پياده با زنجير بسجن طهران بردند چه که
</p>
<p style="direction:rtl;">يک ظالمی سواره همراه کلاه از سر برداشت و بسرعت تمام با جمعی از
</p>
<p style="direction:rtl;">ميرغضبان و فرّاشان ما را بردند و چهار شهر در مقامی که شبه و مثل نداشت
</p>
<p style="direction:rtl;">مقرّ معيّن نمودند. امّا سجن که محلّ مظلوم و مظلومان بوده فی‌الحقيقه دخمه‌ای
</p>
<p style="direction:rtl;">تنگ تاريک از آن افضل بوده. و چون وارد حبس شديم بعد از ورود
</p>
<p style="direction:rtl;">ما را داخل دالانی ظلمانی نمودند از آنجا از سه پله سراشيب گذشتيم و بمقرّی
</p>
<p style="direction:rtl;">که معيّن نموده بودند رسيديم. امّا محلّ تاريک و معاشر قريب صد و پنجاه
</p>
<p style="direction:rtl;">نفس از سارقين اموال و قاتلين نفوس و قاطعين طرق بوده مع اين جمعيّت
</p>
<p style="direction:rtl;">محلّ منفذ نداشت جز طريقی که وارد شديم. اقلام از وصفش عاجز
</p>
<p style="direction:rtl;">و روائح منتنه‌اش خارج از بيان و آن جمع اکثری بی‌لباس و فراش اللّه يعلم
</p>
<p style="direction:rtl;">ما ورد علينا فی ذاک المقام الانتن الاظلم. و در ايّام و ليالی در سجن مذکور
</p>
<p style="direction:rtl;">در اعمال و احوال و حرکات حزب بابی تفکّر مينموديم که مع علوّ و سموّ
</p>
<p style="direction:rtl;">و ادراک آن حزب، آيا چه شده که از ايشان چنين عملی ظاهر يعنی جسارت
</p>
<p style="direction:rtl;">و حرکت آن حزب نسبت بذات شاهانه؟ و بعد اين مظلوم اراده نمود که بعد
</p>
<p style="direction:rtl;">از خروج از سجن بتمام همّت در تهذيب آن نفوس قيام نمايد. و در شبی از
</p>
<p style="direction:rtl;">ص ٣٦ 
</p>
<p style="direction:rtl;">شبها در عالم رؤيا از جميع جهات اين کلمه عليا اصغا شد انّا ننصرک بک
</p>
<p style="direction:rtl;">و بقلمک لاتحزن عمّا ورد عليک ولا تخف انّک من الآمنين. سوف يبعث اللّه
</p>
<p style="direction:rtl;">کنوز الارض وهم رجال ينصرونک بک و باسمک الّذی به احيی اللّه افئدة العارفين "(٣) .
</p>
<p style="direction:rtl;">نفی به بغداد
</p>
<p style="direction:rtl;">اين سجن سهمگين چهار ماه طول کشيد ولی حضرت بهاءاللّه
</p>
<p style="direction:rtl;">و همراهان در نهايت شور و انجذاب و مسرّت عظمی بودند. هر روز يکی يا
</p>
<p style="direction:rtl;">بيشتر از آنها شکنجه ميشد يا بقتل ميرسيد و بديگران هشدار داده ميشد که
</p>
<p style="direction:rtl;">نوبت آنان روز ديگر خواهد رسيد. و چون جلّادان برای بردن يکی از ياران
</p>
<p style="direction:rtl;">می آمدند کسی که نامش برده شده بود در کمال فرح رقص کنان دست
</p>
<p style="direction:rtl;">حضرت بهاءاللّه را بوسيده پس از مصافحه با ديگران با اشتياق بميدان فدا ميشتافت .
</p>
<p style="direction:rtl;">بالاخره مبرهن و ثابت شد که حضرت بهاءاللّه در واقعهء شاه ذيمدخل
</p>
<p style="direction:rtl;">نبودند و سفير روس بر برائت ايشان شهادت داد و بعلاوه چون جسم ايشان
</p>
<p style="direction:rtl;">از شدّت عذاب بحدّی ضعيف بود که اميد حيات نبود بعوض محکوميّت به
</p>
<p style="direction:rtl;">اعدام ، شاه امر کرد بعراق عرب تبعيد شوند و دو هفته بعد حضرت
</p>
<p style="direction:rtl;">بهاءاللّه با اهل بيت و جمعی از احبّا حرکت فرمودند و چون طريق طولانی
</p>
<p style="direction:rtl;">و سرمای زمستان شديد و مشقّت بی‌اندازه و وسائط راحت بکلّی مفقود بود
</p>
<p style="direction:rtl;">در کمال پريشانی وارد بغداد گرديدند .
</p>
<p style="direction:rtl;">همينکه صحّت مبارک اعتدال يافت به تبليغ طالبان و تشويق احبّا قيام
</p>
<p style="direction:rtl;">فرمودند و بزودی آرامش و سعادت در جمع بابيان حاصل شد (٤) . ولی طولی
</p>
<p style="direction:rtl;">-----------------------------------------------------------------------------
</p>
<p style="direction:rtl;">٣) لوح " ابن ذئب " صفحات ١٥ و ١٦ و ١٧
</p>
<p style="direction:rtl;">٤) در اينموقع که اوايل سال ١٨٥٣ بود نه سال از اظهار امر حضرت باب ميگذشت
</p>
<p style="direction:rtl;">و مصداق بعضی نبوّات حضرت باب در بارهء " سنهء تسع " ظاهر می‌گشت .
</p>
<p style="direction:rtl;">ص ٣٧
</p>
<p style="direction:rtl;">نکشيد که ميرزا يحيی معروف بصبح ازل ، نابرادری حضرت بهاءاللّه ،
</p>
<p style="direction:rtl;">ببغداد وارد شد و از همان موقع باغوای او اختلافاتی که بعينه مانند همان
</p>
<p style="direction:rtl;">اختلافاتی بود که در ميان حواريّون حضرت مسيح حادث گشته بود بروز
</p>
<p style="direction:rtl;">کرد و بعداً هم در ادرنه شدّت يافت و علنی شد و اين امر برای حضرت
</p>
<p style="direction:rtl;">بهاءاللّه که همواره در تمام دورهء حيات مقصدی جز وحدت عالم انسانی
</p>
<p style="direction:rtl;">نداشتند بسيار ناگوار و دردناک بود .
</p>
<p style="direction:rtl;">دو سال در بيابان
</p>
<p style="direction:rtl;">يکسال از ورود ببغداد نگذشته بود که آن حضرت تنها بصفحات
</p>
<p style="direction:rtl;">سليمانيّه دور از آبادی عزيمت نموده جز يکدست لباس چيزی با خود
</p>
<p style="direction:rtl;">نبردند . در باره اين دوره در کتاب ايقان چنين مرقوم فرموده‌اند :
</p>
<p style="direction:rtl;">" اين عبد در اوّل ورود اين ارض چون فی‌الجمله بر امورات محدثه
</p>
<p style="direction:rtl;">بعد اطّلاع يافتم، از قبل مهاجرت اختيار نمودم و سر در بيابانهای فراق نهادم
</p>
<p style="direction:rtl;">و دو سال وحده در صحراهای هجر بسر بردم و از عيونم عيون جاری بود
</p>
<p style="direction:rtl;">و از قلبم بحور دم ظاهر .چه ليالی که قوت دست نداد و چه ايّام که جسد
</p>
<p style="direction:rtl;">راحت نيافت. و با اين بلايای نازله و رزايای متواتره فوالّذی نفسی بيده
</p>
<p style="direction:rtl;">کمال سرور موجود بود و نهايت فرح مشهود. زيرا که از ضرر و نفع و صحّت
</p>
<p style="direction:rtl;">و سقم نفسی اطّلاع نبود بخود مشغول بودم و از ما سوی غافل و غافل از
</p>
<p style="direction:rtl;">اينکه کمند قضای الهی اوسع از خيال است و تير تقدير او مقدّس از تدبير
</p>
<p style="direction:rtl;">سر را از کمندش نجات نه و اراده‌اش را جز رضا چاره‌ای نه. قسم بخدا که
</p>
<p style="direction:rtl;">اين مهاجرتم را خيال مراجعت نبود و مسافرتم را اميد مواصلت نه و مقصود
</p>
<p style="direction:rtl;">جز اين نبود که محلّ اختلاف احباب نشوم و مصدر انقلاب اصحاب
</p>
<p style="direction:rtl;">نگردم و سبب ضرّ احدی نشوم و علّت حزن قلبی نگردم. غير از آنچه ذکر
</p>
<p style="direction:rtl;">شد خيالی نبود و امری منظور نه اگر چه هر نفسی محملی بست و بهوای خود
</p>
<p style="direction:rtl;">خيالی نمود. باری تا آنکه از مصدر امر حکم رجوع صادر شد و لابدّاً تسليم
</p>
<p style="direction:rtl;">ص ٣٨
</p>
<p style="direction:rtl;">نمودم و راجع شدم. ديگر قلم عاجز است از ذکر آنچه بعد از رجوع
</p>
<p style="direction:rtl;">ملاحظه شد. حال دو سنه ميگذرد که اعداء در اهلاک اين عبد فانی
</p>
<p style="direction:rtl;">بنهايت سعی اهتمام دارند چنانچه جميع مطّلع شده‌اند "(٥) .
</p>
<p style="direction:rtl;">ضدّيّت و اعتراض علما
</p>
<p style="direction:rtl;">بعد از رجوع از اين مهاجرت شهرت حضرت بهاءاللّه زيادتر شد
</p>
<p style="direction:rtl;">و مردم دسته دسته از دور و نزديک برای ملاقات و استماع تعاليمشان وارد
</p>
<p style="direction:rtl;">بغداد شدند . يهودی ، مسيحی ، زردشتی و مسلمان مجذوب امر بديع
</p>
<p style="direction:rtl;">گرديدند ولی علمای اسلام بمخالفت و خصومت برخاستند و با طرح توطئه
</p>
<p style="direction:rtl;">و دسايس در صدد قلع و قمع برآمدند. وقتی علما يکی را از ميان خود
</p>
<p style="direction:rtl;">انتخاب نموده فرستادند تا با حضرت بهاءاللّه ملاقات نموده سؤالاتی چند
</p>
<p style="direction:rtl;">نمايد. و اين قاصد جوابهای حضرت بهاءاللّه را با آنکه واضح بود که از راه
</p>
<p style="direction:rtl;">تحصيل کسب نشده چنان قاطع و مراتب علم و دانش ايشان را چنان تعجّب‌آور
</p>
<p style="direction:rtl;">مشاهده کرد که مجبور شد اعتراف نمايد که در فضل و کمال نظيری
</p>
<p style="direction:rtl;">ندارد .معذلک برای آنکه علمائی که او را فرستاده بودند راضی گشته و بر
</p>
<p style="direction:rtl;">حقّيّت رسالت ايشان اطمينان حاصل نمايند رجا نمود معجزه‌ای ظاهر
</p>
<p style="direction:rtl;">فرمايند . حضرت بهاءاللّه قبول فرمودند باين شرط که علما در باره معجزه‌ای که
</p>
<p style="direction:rtl;">طلب ميکنند توافق نمايند و سندی را مهر و امضاء کنند مشعر
</p>
<p style="direction:rtl;">بر اينکه هرگاه آن معجزه وقوع يافت بر صحّت و حقّيّت رسالت ايشان اقرار
</p>
<p style="direction:rtl;">و اعتراف کرده دست از ضدّيّت بردارند و اگر انجام نگرفت بطلان واضح
</p>
<p style="direction:rtl;">و معلوم گردد . اگر مقصود علما تحرّی حقيقت بود البتّه از اين فرصت
</p>
<p style="direction:rtl;">استفاده ميکردند ولی افسوس که منظور آنها چيز ديگر بود و ميخواستند
</p>
<p style="direction:rtl;">بهوای نفس و مصلحت خويش خواه اين امر حقّ باشد يا باطل تصميمی
</p>
<p style="direction:rtl;">-------------------------------------------------------------------------
</p>
<p style="direction:rtl;">٥) کتاب ايقان ، صفحات ١٩٤ و ١٩٥ .
</p>
<p style="direction:rtl;">ص ٣٩
</p>
<p style="direction:rtl;">اتّخاذ نمايند و باينجهت از حقيقت گريزان و جرأت احتجاج نداشتند . اين
</p>
<p style="direction:rtl;">شکست و مغلوبيّت سبب شد که برای هدم بنيان حزب مظلوم بطرح
</p>
<p style="direction:rtl;">نقشه‌ها و دسائس جديد پردازند و در اين باره جنرال کنسول ايران در بغداد
</p>
<p style="direction:rtl;">بکمک آنان شتافته تلگرافهای متواتر بشاه ايران مخابره کرد که حضرت
</p>
<p style="direction:rtl;">بهاءاللّه ضرّش بدين اسلام بيش از پيش شده و نفوذش در ايران باقی است
</p>
<p style="direction:rtl;">و لهذا بهتر آنست که بمحلّ دورتری تبعيد گردد .
</p>
<p style="direction:rtl;">از سجايای حضرت بهاءاللّه اين بود که در اين مواقع بحرانی که
</p>
<p style="direction:rtl;">بتحريک علمای اسلام دولتين ايران و عثمانی برای هدم بنيان امر الهی
</p>
<p style="direction:rtl;">اشتراک مساعی مينمودند آن حضرت در کمال آرامش و وقار بتشويق و تشجيع
</p>
<p style="direction:rtl;">اصحاب خود پرداخته بنزول الواح و کلمات جاودانی و تسلّی بخش
</p>
<p style="direction:rtl;">و هدايت آميز خود مشغول می‌شدند . حضرت عبدالبهاء حکايت ميفرمايند که
</p>
<p style="direction:rtl;">چگونه در اين اوقات کلمات مکنونه نازل گشت . اغلب حضرت بهاءاللّه
</p>
<p style="direction:rtl;">برای گردش بکنار رودخانهء دجله تشريف ميبردند و در کمال بهجت
</p>
<p style="direction:rtl;">و سرور مراجعت فرموده بنوشتن آن جواهر ثمينه و مواعظ حکيمانه و نصائح
</p>
<p style="direction:rtl;">مشفقانه که بهزاران قلوب دردمند و مضطرب نور اميد و شفا ميبخشد
</p>
<p style="direction:rtl;">ميپرداختند . تا چندين سال از کلمات مکنونه جز نسخه‌های معدود خطّی
</p>
<p style="direction:rtl;">در دسترس نبود آنهم بايد در کمال مواظبت مخفی نگاهداشته شود مبادا
</p>
<p style="direction:rtl;">بدست دشمنان کثير افتد ولی اکنون اين صحيفه نورا که شايد معروفترين اثر
</p>
<p style="direction:rtl;">قلمی حضرت بهاءاللّه باشد در جميع اقطار کره ارض تلاوت ميشود .
</p>
<p style="direction:rtl;">کتاب ايقان يکی ديگر از آثار معروف حضرت بهاءاللّه است که در همان
</p>
<p style="direction:rtl;">اوقات در اواخر دوره اقامت در بغداد نوشته شده است .
</p>
<p style="direction:rtl;">اظهار امر در باغ رضوان نزديک بغداد
</p>
<p style="direction:rtl;">پس از مذاکرات و مخابرات بخواهش دولت ايران فرمانی از طرف
</p>
<p style="direction:rtl;">دولت عثمانی صادر و حضرت بهاءاللّه باسلامبول فراخوانده شدند . وصول
</p>
<p style="direction:rtl;">ص ٤٠
</p>
<p style="direction:rtl;">اين خبر باعث حيرت و پريشانی اصحاب گرديد و بيت مولای محبوبشانرا
</p>
<p style="direction:rtl;">چنان محاصره کردند که حضرت بهاءاللّه و اهل بيت مجبور شدند بباغ نجيب
</p>
<p style="direction:rtl;">پاشا در خارج شهر نقل مکان کرده و در آنجا خيمه زده دوازده روز اقامت
</p>
<p style="direction:rtl;">نمايند تا وسائل اين سفر طولانی فراهم گردد . در اوّلين روز از اين دوازده
</p>
<p style="direction:rtl;">روز ( از ٢٢ اپريل تا سوم می ١٨٦٣ يعنی نوزده سال بعد از اظهار امر
</p>
<p style="direction:rtl;">حضرت باب ) حضرت بهاءاللّه بجمعی از اصحاب خود بشارت دادند که
</p>
<p style="direction:rtl;">موعود منتظری که حضرت باب ظهورش را خبر داده يعنی من يظهره اللّه
</p>
<p style="direction:rtl;">و موعود کلّ انبياء ايشانند . اکنون اين باغ تاريخی که اظهار امر در آنجا
</p>
<p style="direction:rtl;">صورت گرفته نزد بهائيان بباغ رضوان معروف و آن دوازده روزی را که حضرت
</p>
<p style="direction:rtl;">بهاءاللّه در آنجا گذرانيدند هر سال بعنوان عيد رضوان جشن گرفته ميشود . در
</p>
<p style="direction:rtl;">آن ايّام حضرت بهاءاللّه بعوض آنکه محزون و مغموم باشند در کمال فرح
</p>
<p style="direction:rtl;">و عظمت و اقتدار مشاهده ميشدند و اصحاب ايشان نيز مستبشر و منجذب
</p>
<p style="direction:rtl;">بوده و جمعيّت کثيری از مردم برای ادای احترام پيش ايشان ميآمدند و همهء
</p>
<p style="direction:rtl;">اعيان بغداد و حتّی خود حاکم برای بدرقه و مشايعت آن مسجون مهاجر آمدند .
</p>
<p style="direction:rtl;">اسلامبول و ادرنه
</p>
<p style="direction:rtl;">مسافرت باسلامبول سه تا چهار ماه طول کشيد . در اين سفر عائله
</p>
<p style="direction:rtl;">حضرت بهاءاللّه و بيست و شش نفر از اصحاب همراه بودند و در موقع ورود
</p>
<p style="direction:rtl;">اسلامبول در خانهء کوچکی که بهيچوجه گنجايش آن جمعيّت را نداشت
</p>
<p style="direction:rtl;">محبوس شدند . بعداً محلّ بهتری به آنان داده شد ولی چهار ماه بعد دوباره
</p>
<p style="direction:rtl;">آنها را حرکت داده و اين بار به ادرنه فرستادند . مسافرت به ادرنه با اينکه چند
</p>
<p style="direction:rtl;">روز بيشتر طول نکشيد ولی از جهت صعوبات وارده بسيار سخت
</p>
<p style="direction:rtl;">گذشت . برف بيشتر اوقات بشدّت ميباريد و چون لباس مناسب و غذای
</p>
<p style="direction:rtl;">کافی موجود نبود مشقّات بنهايت درجه رسيد . در زمستان اوّل حضرت
</p>
<p style="direction:rtl;">ص ٤١
</p>
<p style="direction:rtl;">بهاءاللّه با اهل بيت که دوازده نفر بودند در يک خانهء کوچک که فقط
</p>
<p style="direction:rtl;">سه اطاق داشت و فاقد وسائل راحت و پر از حشرات موذی بود سکونت
</p>
<p style="direction:rtl;">داده شدند و در موسم بهار محلّ بهتری گرفته شد و باينطريق بيش از چهار
</p>
<p style="direction:rtl;">سال و نيم در ادرنه ماندند. و در اينجا حضرت بهاءاللّه مجدّداً به تبليغ امر
</p>
<p style="direction:rtl;">مشغول و جمّ غفيری بدور ايشان جمع شدند و علناً اعلان امر فرمودند
</p>
<p style="direction:rtl;">و اکثريّت بابيان قبول نمودند و از آن ببعد بنام بهائی معروف شدند . ولکن
</p>
<p style="direction:rtl;">جمعی قليل تحت رهبری ميرزا يحيی نابرادری حضرت بهاءاللّه بضدّيّت
</p>
<p style="direction:rtl;">شديد برخاستند و با شيعيان يعنی دشمنان سابق همدست شده برای قلع و قمع
</p>
<p style="direction:rtl;">اين طايفه بتوطئه پرداختند . در نتيجه مشکلات عظيمه رخ گشود و بالاخره
</p>
<p style="direction:rtl;">دولت عثمانی بابيان و بهائيان هر دو را از آنجا تبعيد نمود باينطريق که
</p>
<p style="direction:rtl;">حضرت بهاءاللّه و پيروانشانرا بعکّا در فلسطين فرستاد که بموجب تاريخ
</p>
<p style="direction:rtl;">نبيل (٦) در ٣١ اگوست ١٨٦٨ بآنجا رسيدند و ميرزا يحيی و تابعانش بقبرس تبعيد گرديدند .
</p>
<p style="direction:rtl;">رسائل بملوک
</p>
<p style="direction:rtl;">در آن اوقات حضرت بهاءاللّه رسائل معروف خود را بسلطان عثمانی
</p>
<p style="direction:rtl;">و ملوک و سلاطين اروپا و پاپ و شاه ايران مرقوم فرمودند و بعداً در کتاب
</p>
<p style="direction:rtl;">اقدس بسلاطين ديگر و فرمانروايان و رؤسای جمهور امريکا و پيشوايان
</p>
<p style="direction:rtl;">مذهبی و عموم اهل عالم خطاب نموده بهمه آنها امر الهی و رسالت خود را
</p>
<p style="direction:rtl;">اعلان و از آنها دعوت کردند بتمام قوا در راه استقرار ديانت حقيقی
</p>
<p style="direction:rtl;">و حکومت عادله و صلح عمومی جهد نمايند . در لوح سلطان (٧) با شرح
</p>
<p style="direction:rtl;">---------------------------------------------------------------------------------
</p>
<p style="direction:rtl;">٦) نبيل مؤلّف تاريخ ايّام اوّليّهء امر شخصاً در بعضی از وقايع که شرح داده شرکت
</p>
<p style="direction:rtl;">داشته و با عدّهء زيادی از متقدّمين محشور ومعاشر بوده است .
</p>
<p style="direction:rtl;">٧) " لوح سلطان " خطاب به ناصرالدّين شاه است .
</p>
<p style="direction:rtl;">ص ٤٢
</p>
<p style="direction:rtl;">حال بابيان مظلوم با کمال قدرت بدادخواهی آنان پرداختند و تقاضا کردند
</p>
<p style="direction:rtl;">تا با علما که محرّک قتل و آزار آنها بودند روبرو شوند و گفتگو کنند . حاجت
</p>
<p style="direction:rtl;">بذکر نيست که با اين تقاضا موافقت نشد . بديع جوان برومند و منقطع
</p>
<p style="direction:rtl;">بهائی که حامل رسالهء حضرت بهاءاللّه بشاه بود اسير شد و تحت انواع
</p>
<p style="direction:rtl;">شکنجه قرار گرفت و در حاليکه آجر داغ و سوزان بر سينه‌اش ميگذاشتند
</p>
<p style="direction:rtl;">شهيد گرديد . در همين لوح حضرت بهاءاللّه شرح مبسوطی از مصائب
</p>
<p style="direction:rtl;">وارده و نوايای خود مرقوم فرموده‌اند .
</p>
<p style="direction:rtl;">" يا ملک قد رأيت فی سبيل اللّه ما لا رأت عينٌ ولا سمعت أذنٌ قد
</p>
<p style="direction:rtl;">أنکرنی المعارف و ضاق علی‌المخارف قد نضب ضحضاح السّلامة و اصفرّ
</p>
<p style="direction:rtl;">ضحضاح الرّاحة کم من البلايا نزلت وکم منها سوف تنزل امشی مقبلاً إلی
</p>
<p style="direction:rtl;">العزيز الوهّاب و ورائی تنساب الحباب قد استهلّ مدمعی الی ان بلّ مضجعی.
</p>
<p style="direction:rtl;">وليس حزنی لنفسی تاللّه رأسی يشتاق الرّماح فی حبّ مولاه و ما مررت علی
</p>
<p style="direction:rtl;">شجر الّا و قد خاطبه فؤادی يا ليت قطعت لاسمی و صلب عليک جسدی فی
</p>
<p style="direction:rtl;">سبيل ربّی بما اری النّاس فی سکرتهم يعمهون و لا يعرفون رفعوا اهوائهم
</p>
<p style="direction:rtl;">و وضعوا الههم کأنّهم اتّخذوا امر اللّه هزواً و لهوا ًو لعباً و يحسبون أنّهم محسنون
</p>
<p style="direction:rtl;">و فی حصن الامان هم محصنون و ليس الامر کما يظنّون غداً يرون ما
</p>
<p style="direction:rtl;">ينکرون. فسوف يخرجنا اولو الحکم و الغناء من هذه الارض الّتی سمّيت
</p>
<p style="direction:rtl;">بادرنه الی مدينة عکّا و ممّا يحکون انّها اخرب مدن الدّنيا و اقبحها صورة
</p>
<p style="direction:rtl;">وأردئها هواء و انتنها ماء کأنّها دار حکومة الصّدی لايسمع من أرجائها إلّا
</p>
<p style="direction:rtl;">صوت ترجيعه وأرادوا أن يحبسوا الغلام فيها و يسدّوا علی وجوهنا ابواب
</p>
<p style="direction:rtl;">الرّخاء و يصدّوا عنّا عرض الحيوة الدّنيا فيما غبر من ايّامنا. تاللّه لو ينهکنی
</p>
<p style="direction:rtl;">اللّغب و يهلکنی السّغب و يجعل فراشی من الصّخرة الصّمّاء و مؤانسی وحوش
</p>
<p style="direction:rtl;">العراء لا أجزع و أصبر کما صبر اولو الحزم و اصحاب العزم بحول اللّه مالک
</p>
<p style="direction:rtl;">القدم و خالق الامم و اشکر اللّه علی کلّ الاحوال و نرجو من کرمه تعالی بهذا
</p>
<p style="direction:rtl;">الحبس يعتق الرّقاب من السّلاسل و الاطناب و يجعل الوجوه خالصة لوجهه
</p>
<p style="direction:rtl;">العزيز الوهاب انّه مجيب لمن دعاه و قريب لمن ناجاه. و نسأله بأن يجعل هذا
</p>
<p style="direction:rtl;">ص ٤٣
</p>
<p style="direction:rtl;">البلاء الادهم درعاً لهيکل امره و به يحفظه من سيوفٍ شاحذةٍ و قضبٍ نافذةٍ
</p>
<p style="direction:rtl;">لم يزل بالبلاء علا امره و سنا ذکره هذا من سنّته قد خلت فی القرون الخالية و الاعصار الماضية ... "(٨) .
</p>
<p style="direction:rtl;">مسجونيّت در عکّا
</p>
<p style="direction:rtl;">در آن اوقات عکّا محبس و منفای جنايتکارانی بود که از جميع نقاط
</p>
<p style="direction:rtl;">امپراطوری عثمانی به آنجا ميفرستادند. در ورود بعکّا پس از يک مسافرت
</p>
<p style="direction:rtl;">دريائی پر مشقّت حضرت بهاءاللّه و پيروان که قريب هشتاد تا هشتاد
</p>
<p style="direction:rtl;">و چهار نفر مرکّب از مرد و زن و اطفال بودند در قشلهء عسکريّه زندانی
</p>
<p style="direction:rtl;">شدند . محلّ بسيار ناراحت و کثيف بود و هيچگونه وسائل خواب و راحتّی در
</p>
<p style="direction:rtl;">آن وجود نداشت و غذائی که داده ميشد آنقدر فقيرانه و ناسازگار بود که پس
</p>
<p style="direction:rtl;">از چندی محبوسين تقاضا کردند اجازه داده شود خوراک را خود خريداری
</p>
<p style="direction:rtl;">و تهيّه نمايند . در چند روز اوّل اطفال شيرخوار دائماً گريه ميکردند
</p>
<p style="direction:rtl;">و خواب غير ممکن بود و بزودی امراض مالاريا و اسهال و غيره شيوع يافت
</p>
<p style="direction:rtl;">و همه آن جمع مگر دو نفر بيمار شدند سه نفر بر اثر بيماری از پا درآمدند
</p>
<p style="direction:rtl;">و رنج و مشقّات بازماندگان در توصيف نگنجد (٩) .
</p>
<p style="direction:rtl;">اين سجن شديد بيش از دو سال طول کشيد و در اين مدّت بهيچيک
</p>
<p style="direction:rtl;">از بهائيان اجازهء خروج از در سجن داده نميشد مگر چهار نفر از مردان
</p>
<p style="direction:rtl;">که تحت مراقبت روزی يکبار برای خريد آذوقه بيرون ميرفتند .
</p>
<p style="direction:rtl;">در مدّت سجن در قشلهء عسکريّه مسافرين و زائرين ممنوع از ورود
</p>
<p style="direction:rtl;">بودند و چه بسا از بهائيان ايران که تمام راه را پای پياده بمنظور زيارت
</p>
<p style="direction:rtl;">-----------------------------------------------------------------------
</p>
<p style="direction:rtl;">٨) " لوح سلطان "٠
</p>
<p style="direction:rtl;">٩) برای مصارف دفن دو نفر که فوت کرده بودند حضرت بهاءاللّه قاليچهء مخصوص خود
</p>
<p style="direction:rtl;">را دادند که فروخته و خرج تدفين شود ولی سربازان بعوض اينکه پول را صرف اينکار
</p>
<p style="direction:rtl;">کنند آنرا تصاحب کرده و اجساد را در گودالی در زمين انداختند .
</p>
<p style="direction:rtl;">ص ٤٤
</p>
<p style="direction:rtl;">محبوبشان می آمدند ولی اجازهء دخول بداخل حصار شهر به آنها داده نميشد لهذا
</p>
<p style="direction:rtl;">بمحلّی خارج از سومين خندق شهر ميرفتند تا از آنجا بتوانند پنجره‌های
</p>
<p style="direction:rtl;">محلّ اقامت حضرت بهاءاللّه را ببينند و در آنحال حضرت بهاءاللّه در جلو
</p>
<p style="direction:rtl;">يکی از پنجره‌ها ظاهر ميشدند و آنها پس از زيارت هيکل مبارک از دور
</p>
<p style="direction:rtl;">با حال گريه باوطان خود مراجعت ميکردند در حاليکه روح جديد خدمت
</p>
<p style="direction:rtl;">و جانفشانی در وجود آنها مشتعل بود .
</p>
<p style="direction:rtl;">تخفيف تضييقات
</p>
<p style="direction:rtl;">سر انجام از شدّت سجن کاسته شد باين طريق که تجهيز عساکر ترک
</p>
<p style="direction:rtl;">پيش آمد و قشله برای عساکر لزوم يافت . حضرت بهاءاللّه و اهل بيت را
</p>
<p style="direction:rtl;">بخانه‌ای مخصوص منتقل نمودند و ساير همراهان را در يکی از کاروانسراهای
</p>
<p style="direction:rtl;">شهر مقرّ معيّن کردند. حضرت بهاءاللّه مدّت هفت سال هم در اين خانه
</p>
<p style="direction:rtl;">محبوس بودند . در اطاق کوچکی جنب محلّی که آن حضرت محبوس بودند
</p>
<p style="direction:rtl;">سيزده نفر افراد عائله از زن و مرد ساکن بودند . در اوّلين روزهای اقامت
</p>
<p style="direction:rtl;">در اين خانه از عدم کفايت وسائل آسايش و کمی غذا و فقدان احتياجات
</p>
<p style="direction:rtl;">ابتدائی زندگی بسيار در زحمت بودند ولی پس از چندی اطاقهای ديگری
</p>
<p style="direction:rtl;">در اختيار آنها گذاشته شد و زندگی نسبتاً راحت ‌تر گرديد .
</p>
<p style="direction:rtl;">از وقتيکه حضرت بهاءاللّه و همراهان قشله را ترک نمودند بزائرين
</p>
<p style="direction:rtl;">اجازهء ملاقات داده شد و بتدريج تضييقاتی که بموجب فرمان سلطانی
</p>
<p style="direction:rtl;">اعمال ميشد کم و بيش در بوتهء فراموشی افتاد هر چند گاه بگاه باز تجديد ميشد .
</p>
<p style="direction:rtl;">ابواب سجن گشوده شد
</p>
<p style="direction:rtl;">بهائيان هيچگاه مأيوس نبوده و در اطمينان و وقار آنها تزلزلی راه
</p>
<p style="direction:rtl;">نداشت حتّی در زمانيکه مسجونيّت در نهايت شدّت بود و حضرت بهاءاللّه
</p>
<p style="direction:rtl;">ص ٤٥
</p>
<p style="direction:rtl;">در قشله تشريف داشتند ببعضی از احبّا ميفرمودند که نگران نباشيد
</p>
<p style="direction:rtl;">عنقريب ابواب گشوده خواهد شد و خيمهء من بر صفح جبل کرمل مرتفع
</p>
<p style="direction:rtl;">خواهد گرديد و کمال فرح و انبساط حاصل خواهد گشت . اين بيان تسلّی
</p>
<p style="direction:rtl;">بخش قلوب ياران بود و مصداق آن بموقع خود آشکار شد . کيفيّت گشوده
</p>
<p style="direction:rtl;">شدن ابواب سجن را بهتر است از لسان حضرت عبدالبهاء بشنويم :
</p>
<p style="direction:rtl;">" يک وقتی جمال مبارک فرمودند که من نه سال است که يک زمين
</p>
<p style="direction:rtl;">سبز نديدم . ميل مبارک بسيار به سبزه و صحرا بود ميفرمودند عالم صحرا عالم
</p>
<p style="direction:rtl;">ارواح است و عالم شهر عالم اجسام. از اين فرمايش مبارک فهميدم اشاره
</p>
<p style="direction:rtl;">است. يک پاشائی بود در عکّا محمّد پاشا صفوت نام خيلی با ما ضدّ بود در
</p>
<p style="direction:rtl;">يک فرسخی عکّا يک قصر داشت ( مزرعه ) در اطراف باغستان بود بسيار
</p>
<p style="direction:rtl;">جای باصفائی بود و آب جاری داشت رفتم خانه آن پاشا گفتم پاشا آن قصر را
</p>
<p style="direction:rtl;">تو انداختی آمدی توی عکّا نشسته‌ای، گفت من عليلم نميتوانم در خارج
</p>
<p style="direction:rtl;">شهر بنشينم و آنجا محلّ خالی است کسی نيست که با او معاشرت کنم. من از
</p>
<p style="direction:rtl;">اشارهء مبارک فهميدم که ميل مبارک است بيرون بروند فهميدم که هر کاری
</p>
<p style="direction:rtl;">بکنم پيش ميرود. گفتم مادام تو نمی‌نشينی آنجا خالی است بده بما آن پاشا
</p>
<p style="direction:rtl;">خيلی تعجّب کرد . از پاشا اجاره گرفتم بقيمت خيلی ارزان در سالی پنج
</p>
<p style="direction:rtl;">ليره خيلی غريب است پنجساله پولش را دادم بعد بنّا فرستادم تعمير کند
</p>
<p style="direction:rtl;">حمام ساختم آنجا بعد آمدم يک کالسکه درست کردم بزرگ. يک روز
</p>
<p style="direction:rtl;">خودم گفتم اوّل بروم من همچه تنها از دروازه بيرون آمدم قراول ايستاده بود
</p>
<p style="direction:rtl;">هيچ حرفی نزد همينطور رفتم هيچ نگفت فردا عصر رفتم به بهجی
</p>
<p style="direction:rtl;">هيچکس حرفی نزد ابداً. بعد يک روزی مأمورين حکومت را مهمان کردم
</p>
<p style="direction:rtl;">از صبح تا شام عصر برگشتيم. بعد يکروزی آمدم حضور مبارک عرض کردم
</p>
<p style="direction:rtl;">قصر حاضر است عرّابه هم حاضر است آنوقت در عکّا هيچ کرّوسه نبود،
</p>
<p style="direction:rtl;">فرمودند من نميروم من محبوسم يکدفعهء ديگر عرض کردم همان جواب را
</p>
<p style="direction:rtl;">فرمودند، دفعهء ثالث عرض کردم، فرمودند نه، ديگر جسارت نتوانستم بکنم.
</p>
<p style="direction:rtl;">يک شخص از اسلام بود آنجا خيلی شهرت و نفوذ داشت او را خواستم گفتم
</p>
<p style="direction:rtl;">ص ٤٦
</p>
<p style="direction:rtl;">کيفيّت اينست لکن حضرت بهاءاللّه از ما قبول نميکنند آن شخص محبّت
</p>
<p style="direction:rtl;">داشت گفتم تو جسوری برو حضور مبارک مشرّف شو دست مبارک را بگير
</p>
<p style="direction:rtl;">و دست مدار تا وعد قوی بگيری. اين عرب بود رفت آمد مقابل دو زانوی
</p>
<p style="direction:rtl;">مبارک نشست دست مبارک را گرفت بوسيد عرض کرد، چرا بيرون تشريف
</p>
<p style="direction:rtl;">نمی بريد؟ فرمودند من مسجونم، گفت استغفر اللّه کيست که بتواند شما را
</p>
<p style="direction:rtl;">محبوس کند شما خود خود را حبس کرده‌ايد ارادهء خود شما چنين است حالا
</p>
<p style="direction:rtl;">من خواهش دارم بيرون تشريف بياوريد بقصر تشريف بياوريد سبز است
</p>
<p style="direction:rtl;">خرم است درختها خيلی با صفاست برگها سبز است پرتقالها قرمز است
</p>
<p style="direction:rtl;">هر چه فرمودند من مسجونم نميشود باز دست مبارک را بوسيد بقدر
</p>
<p style="direction:rtl;">يکساعت متمادياً رجا ميکرد. بعد فرمودند خيلی خوب فردا سوار کالسکه
</p>
<p style="direction:rtl;">شدند من هم حضور مبارک بودم از شهر بيرون آمديم هيچکس هيچ
</p>
<p style="direction:rtl;">نگفت رفتيم مزرعه من برگشتم. ديگر يا در مزرعه تشريف داشتند يا در
</p>
<p style="direction:rtl;">عکّا تشريف داشتند يا در حيفا يا در صحرا تا دو سال در آن محلّ خوش
</p>
<p style="direction:rtl;">با صفا تشريف داشتند. بعد قصد فرمودند که بمحلّ ديگر در بهجی نقل
</p>
<p style="direction:rtl;">کنيم. يک ناخوشی در بهجی پيدا شد و صاحب قصر با جميع عائله مريض
</p>
<p style="direction:rtl;">شدند فرار کردند و حاضر بود که خانه را بی‌اجرت بدهد ما خانه را
</p>
<p style="direction:rtl;">بقيمت ارزانی باجاره گرفتيم و در آنجا ابواب عظمت و سلطنت حقيقی
</p>
<p style="direction:rtl;">گشوده شد . اسماً مسجون بودند ولی فرمان پادشاه عثمانی در حبس بهاءاللّه
</p>
<p style="direction:rtl;">بسيار سخت و شديد بود باوجود اين حضرت بهاءاللّه در کمال عظمت
</p>
<p style="direction:rtl;">و جلال ظاهر و جميع خلق خاضع که امراء فلسطين حسرت ميبردند جميع
</p>
<p style="direction:rtl;">متصرّفين و ضبّاط و مأمورين بخضوع و خشوع تمنّای شرفيابی حضور
</p>
<p style="direction:rtl;">مينمودند و حضرت بهاءاللّه اجازت نميفرمودند. يک وقتی حاکم شهر رجا
</p>
<p style="direction:rtl;">کرد که باين سعادت برسد بعد از اينکه از جانب رؤساء دولت مأمور شده
</p>
<p style="direction:rtl;">بود که بهمراهی يک ضابطی جمال مبارک را ملاقات کند رجای او قبول
</p>
<p style="direction:rtl;">شد و متصرّف مملکت و ضابط که شخص فرنگی بود بحدّی متأثّر و خاضع
</p>
<p style="direction:rtl;">شدند که در حضور حضرت بهاءاللّه در نزديک در روی زمين دو زانو
</p>
<p style="direction:rtl;">ص ٤٧
</p>
<p style="direction:rtl;">نشستند جمال مبارک قليان خواستند از شدّت ادب راضی بکشيدن قليان
</p>
<p style="direction:rtl;">نشدند بعد از تکرار اصرار مبارک فقط لب بسر نی پيچ قليان نهادند و کنار
</p>
<p style="direction:rtl;">گذاشتند. آن خضوع و خشوع احباب ، آن ملاحظه و احترام که مأمورين
</p>
<p style="direction:rtl;">و اعيان و بزرگان نشان ميدادند آن ورود پی در پی مسافرين وجويندگان
</p>
<p style="direction:rtl;">حقيقت و روح خلوص و خدمت که در جميع جهات ظاهر بود ، آن سيمای
</p>
<p style="direction:rtl;">سلطنت و اقتدار جمال مبارک و نفوذ حکمش ، اعدا و مخلصينش همه شهادت
</p>
<p style="direction:rtl;">ميدادند باينکه حضرت بهاءاللّه فی‌الحقيقه مسجون نبود بلکه سلطان
</p>
<p style="direction:rtl;">سلاطين بود. دو سلطان مستبدّ بر ضدّش بودند و حاکم خود رأی با قدرت،
</p>
<p style="direction:rtl;">با وجود اين حتّی وقتيکه مسجون بود در سجن خودشان به آنها خطاب مينمود
</p>
<p style="direction:rtl;">بکلام شديد مثل خطاب شاه به رعيّت. بعد با وجود اين فرمانهای شديد در
</p>
<p style="direction:rtl;">بهجی مثل يک شاهزاده معيشت ميفرمود اغلب اوقات ميفرمودند براستی
</p>
<p style="direction:rtl;">ميگويم که بدترين حبس مبدّل بجنّت عدن شد يقين است که همچه
</p>
<p style="direction:rtl;">چيزی تا بحال در عالم خلق ديده نشده " .
</p>
<p style="direction:rtl;">زندگانی در بهجی
</p>
<p style="direction:rtl;">حضرت بهاءاللّه همانطور که در سالهای پر مشقّت نشان دادند چگونه
</p>
<p style="direction:rtl;">در حال فقر و تنگدستی ميتوان بذکر و ثنای حقّ پرداخت، در سالهای بعد
</p>
<p style="direction:rtl;">در بهجی نيز نشان دادند چگونه در حال عزّت و جلال ميتوان به تسبيح
</p>
<p style="direction:rtl;">و تقديس خداوند مشغول شد . تبرّعاتی که صدها هزار پيروان مخلص تقديم
</p>
<p style="direction:rtl;">ميکردند مبالغ باهظه‌ای بود که تحت نظر و اداره آن حضرت قرار داشت
</p>
<p style="direction:rtl;">و هرچند حيات آن حضرت در بهجی با حشمت و جلال بمفهوم حقيقی
</p>
<p style="direction:rtl;">توصيف شده ولی نبايد تصوّر کرد که در شئون مادّی و اسراف و تبذير
</p>
<p style="direction:rtl;">صرف ميشد . جمال مبارک و اهل بيت در کمال سادگی و اقتصاد معيشت
</p>
<p style="direction:rtl;">مينمودند و در آن خاندان از تجمّلات و مصارف غير ضروری خبری نبود .
</p>
<p style="direction:rtl;">در نزديک همان منزل ياران باغ زيبائی بنام رضوان تهيّه کردند که آن حضرت
</p>
<p style="direction:rtl;">ص ٤٨
</p>
<p style="direction:rtl;">اغلب چند روز پياپی و حتّی چند هفته در آن ميگذرانيدند و شبها در کلبهء
</p>
<p style="direction:rtl;">کوچکی که در آن باغ ساخته شده بود استراحت ميفرمودند و احياناً بمزارع
</p>
<p style="direction:rtl;">تشريف ميبردند . چند بار از عکّا و حيفا ديدن فرمودند و بيش از يکبار
</p>
<p style="direction:rtl;">همانطور که در زندان قشلهء عکّا پيشگوئی فرموده بودند خيمه مبارک بر
</p>
<p style="direction:rtl;">جبل کرمل افراخته شد . بيشتر اوقات حضرت بهاءاللّه بدعا و مناجات
</p>
<p style="direction:rtl;">و تسبيح و تهليل و نگارش کتب و الواح و نزول آيات و تربيت روحانی ياران
</p>
<p style="direction:rtl;">صرف ميشد. و برای اينکه با آزادی و فراغت کامل بانجام امور مهمّه خود
</p>
<p style="direction:rtl;">بپردازند حضرت عبدالبهاء تمشيت همهء کارهای ديگر و حتّی ملاقات با
</p>
<p style="direction:rtl;">علما و ادبا و شعرا و مأمورين دولت را بعهده گرفتند و تمامی اين نفوس از
</p>
<p style="direction:rtl;">ملاقات با حضرت عبدالبهاء شاد و مستبشر و از مصاحبت و بياناتشان راضی
</p>
<p style="direction:rtl;">و خشنود بودند و با اينکه حضرت بهاءاللّه را ملاقات نميکردند ولی از همان
</p>
<p style="direction:rtl;">ملاقات و آشنائی با پسرشان احساس دوستی و علاقهء شديد ميکردند زيرا
</p>
<p style="direction:rtl;">طرز رفتار حضرت عبدالبهاء چنان بود که بمقام رفيع پدر بزرگوارشان پی ميبردند .
</p>
<p style="direction:rtl;">خاور شناس شهير پرفسور ادوارد براون فقيد استاد دانشگاه کمبريج
</p>
<p style="direction:rtl;">بسال ١٨٩٠ در بهجی بحضور حضرت بهاءاللّه مشرّف گشته و احساسات خود را چنين بيان ميکند :
</p>
<p style="direction:rtl;">" ... راهنمای من اندکی مکث کرد تا من کفشهای خود را از پای
</p>
<p style="direction:rtl;">در آوردم. بعد بسرعت پرده را بکنار زد و پس از عبور من آنرا بجای خود
</p>
<p style="direction:rtl;">رها کرد. در اينحال خود را در اطاقی وسيع يافتم که در صدر آن مندری
</p>
<p style="direction:rtl;">نهاده و در طرف مقابل در دو يا سه صندلی قرار داشت. هر چند واضحاً
</p>
<p style="direction:rtl;">نميدانستم بکجا آمده و با چه شخصی ملاقات خواهم کرد ( چه که از قبل
</p>
<p style="direction:rtl;">صراحةً اشاره‌ای نشده بود )، يکی دو ثانيه گذشت تا با اهتزازی عجيب
</p>
<p style="direction:rtl;">و حالت احترام بخود آمده دريافتم که اطاق خالی نيست . در آن گوشه که
</p>
<p style="direction:rtl;">مندر بديوار متّصل ميشد شخصی جليل و در کمال عظمت و وقار جالس
</p>
<p style="direction:rtl;">و نوعی کلاه که دراويش تاج مينامند بر سر ( ولی از جهت بلندی و ساخت
</p>
<p style="direction:rtl;">ص ٤٩
</p>
<p style="direction:rtl;">متفاوت ) و بدور آن در قسمت پائين عمامه‌ای کوچک از پارچهء سفيد
</p>
<p style="direction:rtl;">پيچيده شده بود . جمالی را که مشاهده نمودم هرگز فراموش ننمايم هر چند
</p>
<p style="direction:rtl;">که از عهدهء توصيف بر نيايم. آن چشمان نافذ گوئی تا اعماق روح و ضمير را
</p>
<p style="direction:rtl;">ميخواند و قدرت و عظمت بر جبين مبينش نمودار از چينهای عميق پيشانی
</p>
<p style="direction:rtl;">و سيما علائم سالخوردگی نمايان ولی گيسوان و محاسن مشکين که با کمال
</p>
<p style="direction:rtl;">زيبائی تا نزديک کمر افشان بود خلاف آنرا نشان ميداد . مپرس در حضور
</p>
<p style="direction:rtl;">چه کسی ايستاده‌ام، چه سر تعظيم بآستان کسی فرود آورده‌ام که محلّ
</p>
<p style="direction:rtl;">پرستش و محبّتی است که پادشاهان حسرت ميبرند و سلاطين غبطه ميخورند .
</p>
<p style="direction:rtl;">صوتی ملايم و مهيمن امر بجلوس نمود و آنگاه فرمود : " الحمد للّه که
</p>
<p style="direction:rtl;">فائز شده‌ايد... شما بديدار يک مسجون منفی آمده‌ايد ... ما جز اصلاح عالم
</p>
<p style="direction:rtl;">و سعادت امم مقصدی نداريم معذلک آنها ما را اهل نزاع و فساد شمرده
</p>
<p style="direction:rtl;">مستحقّ سجن و نفی ببلاد ميدانند ... آيا اگر تمام اقوام و ملل در ظلّ يک
</p>
<p style="direction:rtl;">ديانت درآيند و جميع مردمان مانند برادر شوند روابط محبّت و يگانگی ميان
</p>
<p style="direction:rtl;">ابناء بشر استحکام يابد و اختلافات مذهبی از ميان برود و تباين نژادی محو
</p>
<p style="direction:rtl;">و زائل شود چه عيب و ضرری دارد ... بلی البتّه چنين خواهد شد . اين
</p>
<p style="direction:rtl;">جنگهای بی‌ثمر و منازعات خانمانسوز منتهی شود و صلح اکبر تحقّق
</p>
<p style="direction:rtl;">يابد ... آيا شما در اروپا نيز بهمين محتاج نيستيد ؟ و آيا همين نيست که
</p>
<p style="direction:rtl;">حضرت مسيح خبر داده ... با وجود اين مشاهده ميکنيم که پادشاهان
</p>
<p style="direction:rtl;">و زمامداران شما خزائن خود را بعوض آنکه در سبيل سعادت و آسايش عالم
</p>
<p style="direction:rtl;">انسان صرف کنند خودسرانه در تهيّهء وسائل دمار و انهدام نوع بشر بکار
</p>
<p style="direction:rtl;">ميبرند ... اين جنگها و کشتارها و اختلافات بايد قطع شود و ابناء بشر مانند
</p>
<p style="direction:rtl;">يک قوم و يک عائله گردند ... ليس الفخر لمن يحبّ الوطن بل لمن يحبّ العالم ....
</p>
<p style="direction:rtl;">تا آنجا که بخاطر می آورم اين بود کلماتی که با بيانات ديگر من از
</p>
<p style="direction:rtl;">بهاء شنيدم اکنون بر عهده خوانندگان است که دقّت و ملاحظه کنند آيا
</p>
<p style="direction:rtl;">ص ٥٠
</p>
<p style="direction:rtl;">اينگونه تعاليم شايستهء قتل و سجن است و آيا جهان از نشر و اشاعهء آن نفع ميبرد يا ضرر ؟ "(١٠) .
</p>
<p style="direction:rtl;">صعود حضرت بهاءاللّه
</p>
<p style="direction:rtl;">به اين طريق حضرت بهاءاللّه با کمال سادگی و وقار ايّام اخير حيات
</p>
<p style="direction:rtl;">خويش را در اين دنيا گذرانيدند تا اينکه بر اثر يک عارضه تب در ٢٩
</p>
<p style="direction:rtl;">ماه می ١٨٩٢ در هفتاد و پنج سالگی صعود فرمودند . از جملهء آخرين
</p>
<p style="direction:rtl;">الواحی که نازل فرمودند کتاب عهد بود که با دست خويش مرقوم و لاک
</p>
<p style="direction:rtl;">و مهر فرمودند. نه روز بعد از صعود لاک و مهر از طرف پسر ارشد در حضور
</p>
<p style="direction:rtl;">اعضای عائله و جمعی از ياران برداشته شد و آن سند مختصر ولی بسيار مهمّ
</p>
<p style="direction:rtl;">خوانده و اعلان گرديد . بموجب اين وصيّتنامه حضرت عبدالبهاء بعنوان
</p>
<p style="direction:rtl;">وصيّ پدر و مبيّن تعاليم او تعيين گرديدند و جميع عائله و منتسبين حضرت
</p>
<p style="direction:rtl;">بهاءاللّه و کلّيّهء ياران مأمور بتوجّه به حضرت عبدالبهاء و اطاعت از آن حضرت
</p>
<p style="direction:rtl;">گرديدند و باين وسيله از انشقاق و تفرقه جلوگيری و وحدت امر بهائی تأمين گرديد .
</p>
<p style="direction:rtl;">مظهريّت حضرت بهاءاللّه
</p>
<p style="direction:rtl;">مطلب مهم اينست که مفاهيم روشنی از مظهريّت حضرت بهاءاللّه بدست آوريم.
</p>
<p style="direction:rtl;">بيانات ايشان مانند بيانات سائر مظاهر الهيّه بر دو قسم منقسم ميشود : قسمی از 
</p>
<p style="direction:rtl;">مرقومات و بيانات بطور ساده صادر از شخصی است که از طرف خداوند 
</p>
<p style="direction:rtl;">مأمور ابلاغ رسالت به همنوعان خويش است و حال آنکه در قسم ديگر کلمات 
</p>
<p style="direction:rtl;">نازله مشعر بر اينست که خطابات مستقيماً من جانب اللّه است .
</p>
<p style="direction:rtl;">-------------------------------------------------------------------------------------
</p>
<p style="direction:rtl;">١٠) نقل از مقدّمهء کتاب"A Traveler's Narrative" )ترجمهء مقالهء شخصی سيّاح
</p>
<p style="direction:rtl;">بانگليسی بوسيلهء پرفسور ادوارد براون ) صفحات ٣٩-٤٠ .
</p>
<p style="direction:rtl;">ص ٥١
</p>
<p style="direction:rtl;">حضرت بهاءاللّه در کتاب ايقان ميفرمايند : " از قبل دو مقام از
</p>
<p style="direction:rtl;">برای شموس مشرقه از مشارق الهيّه بيان نموديم يکی مقام توحيد و رتبه
</p>
<p style="direction:rtl;">تفريد چنانچه از قبل ذکر شد ( لا نفرّق بين احد منهم ) (١١) و مقام ديگر
</p>
<p style="direction:rtl;">مقام تفصيل و عالم خلق و رتبهء حدودات بشريّه است . در اين مقام هر
</p>
<p style="direction:rtl;">کدام را هيکلی معيّن و امری مقرّر و ظهوری مقدّر و حدودی مخصوص است
</p>
<p style="direction:rtl;">چنانچه هرکدام باسمی موسوم و بوصفی موصوف و بامری بديع و شرعی جديد
</p>
<p style="direction:rtl;">مأمورند چنانچه ميفرمايد ( تلک الرّسل فضّلنا بعضهم علی بعض منهم من
</p>
<p style="direction:rtl;">کلّم اللّه و رفع بعضهم درجات و آتينا عيسی ابن مريم البيّنات و ايّدناه
</p>
<p style="direction:rtl;">بروح القدس ) (١٢) ... اينست که در مقام توحيد و علوّ تجريد اطلاق
</p>
<p style="direction:rtl;">ربوبيّت و الوهيّت و احديّت صرفه و هويّه بحته بر آن جواهر وجود شده
</p>
<p style="direction:rtl;">و ميشود زيرا که جميع بر عرش ظهور اللّه ساکنند و بر کرسيّ بطون اللّه
</p>
<p style="direction:rtl;">واقف يعنی ظهور اللّه بظهورشان ظاهر و جمال اللّه از جمالشان باهر
</p>
<p style="direction:rtl;">چنانچه نغمات ربوبيّه از اين هياکل احديّه ظاهر شد. و در مقام ثانی که
</p>
<p style="direction:rtl;">مقام تميز و تفصيل و تحديد و اشارات و دلالات ملکيّه است عبوديّت صرفه و فقر
</p>
<p style="direction:rtl;">بحت و فنای باتّ از ايشان ظاهر است چنانچه ميفرمايد ( انّی عبد اللّه و ما
</p>
<p style="direction:rtl;">انا الّا بشر مثلکم ) .. .و اگر شنيده شود از مظاهر جامعهء( انّی انا اللّه )
</p>
<p style="direction:rtl;">حقّ است و ريبی در آن نيست چنانچه بکرّات مبرهن شد که بظهور
</p>
<p style="direction:rtl;">و صفات و اسمای ايشان ظهور اللّه و اسم اللّه و صفة اللّه در ارض ظاهر. اينست که
</p>
<p style="direction:rtl;">ميفرمايد ( و ما رَمَيْتَ اذْ رَمَيْتَ ولکنَّ اللّه رَمی ) (١٣) و همچنين ( انّ
</p>
<p style="direction:rtl;">الّذين يبايعونک انّما يبايعون اللّه ) (١٤) و اگر نغمه ( انّی رسول اللّه ) بر آرند 
</p>
<p style="direction:rtl;">اين نيز صحيح است و شکّی در آن نه چنانچه ميفرمايد ( ماکان محمّد ابا احدٍ من 
</p>
<p style="direction:rtl;">--------------------------------------------------------------------------------------
</p>
<p style="direction:rtl;">١١) قرآن ، سورهء بقره ٢/١٣٦ .١٢) قرآن ، سورهء بقره ٢/٢٥٣ .
</p>
<p style="direction:rtl;">١٣) قرآن ، سورهء انفال ٨/١٧ .١٤) قرآن ، سورهء فتح ٤٨/١٠ .
</p>
<p style="direction:rtl;">ص ٥٢
</p>
<p style="direction:rtl;">رجالکم ولکنْ رسول اللّه ) (١٥) و در اينمقام همه مرسلند از نزد آن سلطان
</p>
<p style="direction:rtl;">حقيقی و کينونت ازلی. واگر جميع ندای ( انا خاتم النّبيّين ) برآرند آن هم
</p>
<p style="direction:rtl;">حقّ است و شبهه را راهی نه و سبيلی نه زيرا که جميع حکم يک ذات
</p>
<p style="direction:rtl;">و يک نفس و يک روح و يک جسد و يک امر دارند و همه مظهر بدئيّت
</p>
<p style="direction:rtl;">و ختميّت و اوّليّت و آخريّت و ظاهريّت و باطنيّت آن روح الارواح حقيقی
</p>
<p style="direction:rtl;">و ساذج السّواذج ازليند. و همچنين اگر بفرمايند ( نحن عباد اللّه ) اين نيز ثابت
</p>
<p style="direction:rtl;">و ظاهر است چنانچه بظاهر در منتهی رتبه عبوديّت ظاهر شده‌اند احدی
</p>
<p style="direction:rtl;">را يارای آن نه که بآن نحو از عبوديّت در امکان ظاهر شود. اينست که از
</p>
<p style="direction:rtl;">آن جواهر وجود در مقام استغراق در بحار قدس صمدی و ارتقاء بمعارج
</p>
<p style="direction:rtl;">معانی سلطان حقيقی، اذکار ربوبيّه و الوهيّه ظاهر شد. اگر درست ملاحظه
</p>
<p style="direction:rtl;">شود در همين رتبه منتهای نيستی و فنا در خود مشاهده نموده‌اند در مقابل
</p>
<p style="direction:rtl;">هستی مطلق و بقای صرف که گويا خود را معدوم صرف دانسته‌اند و ذکر
</p>
<p style="direction:rtl;">خود را در آن ساحت شرک شمرده‌اند زيرا که مطلق ذکر در اينمقام دليل
</p>
<p style="direction:rtl;">هستی و وجود است و اين نزد واصلان بس خطا چه جای آنکه ذکر غير
</p>
<p style="direction:rtl;">شود و قلب و لسان و دل و جان بغير ذکر جانان مشغول گردد و يا چشم غير
</p>
<p style="direction:rtl;">جمال او ملاحظه نمايد و يا گوش غير نغمهء او شنود و يا رجل در غير سبيل
</p>
<p style="direction:rtl;">او مشی نمايد. در اين زمان نسمة اللّه وزيده و روح اللّه احاطه نموده قلم از
</p>
<p style="direction:rtl;">حرکت ممنوع و لسان از بيان مقطوع گشته .
</p>
<p style="direction:rtl;">باری نظر باينمقام ذکر ربوبيّه و امثال ذلک از ايشان ظاهر شده و در
</p>
<p style="direction:rtl;">مقام رسالت اظهار رسالت فرمودند و همچنين در هر مقام باقتضای آن
</p>
<p style="direction:rtl;">ذکری فرمودند و همه را نسبت بخود داده‌اند از عالم امر الی عالم خلق و از
</p>
<p style="direction:rtl;">عوالم ربوبيّه الی عوالم ملکيّه. اينست که آنچه بفرمايند و هر چه ذکر نمايند
</p>
<p style="direction:rtl;">از الوهيّت و ربوبيّت و نبوّت و رسالت و ولايت و امامت و عبوديّت همه حقّ
</p>
<p style="direction:rtl;">است و شبهه در آن نيست. پس بايد تفکّر در اين بيانات که استدلال شده
</p>
<p style="direction:rtl;">----------------------------------------------------------------------------
</p>
<p style="direction:rtl;">١٥) قرآن، سورهء احزاب ٣٣/٤٠ .
</p>
<p style="direction:rtl;">ص ٥٣
</p>
<p style="direction:rtl;">نمود تا ديگر از اختلافات اقوال مظاهر غيبيّه و مطالع قدسيّه احدی را
</p>
<p style="direction:rtl;">اضطراب و تزلزل دست ندهد " (١٦) .
</p>
<p style="direction:rtl;">وقتيکه حضرت بهاءاللّه از جنبه بشری تکلّم ميفرمايد مقام خود را
</p>
<p style="direction:rtl;">عبوديّت صرفه و فناء فی اللّه ميداند و آنچه مظهر ظهور را در هيکل انسانی
</p>
<p style="direction:rtl;">از ساير مردمان ممتاز ميدارد محويّت محضه در عين کمال قدرت و اقتدار
</p>
<p style="direction:rtl;">است که در جميع احوال ميتواند مانند مسيح در باغ جتسمانی بگويد " نه
</p>
<p style="direction:rtl;">بخواهش من بلکه بارادهء تو " (١٧) .
</p>
<p style="direction:rtl;">اين است که حضرت بهاءاللّه در لوح سلطان ميفرمايد :
</p>
<p style="direction:rtl;">" يا سلطان إنّی کنت کأحد من العباد و راقداً علی المهاد مرّت عليّ
</p>
<p style="direction:rtl;">نسائم السّبحان و علّمنی علم ما کان. ليس هذا من عندی بل من لدن عزيز
</p>
<p style="direction:rtl;">عليم. و أمرنی بالنّداء بين الارض و السّماء بذلک ورد عليّ ما ذرفت به عيون
</p>
<p style="direction:rtl;">العارفين. ما قرأت ما عندالنّاس من العلوم و ما دخلت المدارس فاسئل المدينة
</p>
<p style="direction:rtl;">الّتی کنت فيها لتوقن بأنّی لست من الکاذبين. هذه ورقة حرّکتها ارياح مشيّة ربّک
</p>
<p style="direction:rtl;">العزيز الحميد. هل لها استقرار عند هبوب ارياح عاصفات؟ لا و مالک الاسماء
</p>
<p style="direction:rtl;">و الصّفات، بل تحرّکها کيف تريد. ليس للعدم وجود تلقاء القدم قد جاء امره
</p>
<p style="direction:rtl;">المبرم و انطقنی بذکره بين العالمين. انّی لم اکن الّا کالميّت تلقاء امره قلّبتنی
</p>
<p style="direction:rtl;">يد ارادة ربّک الرّحمن الرّحيم. هل يقدر احد ان يتکلّم من تلقاء نفسه بما
</p>
<p style="direction:rtl;">يعترض به عليه العباد من کلّ وضيع و شريف؟ لا والّذی علّم القلم اسرار
</p>
<p style="direction:rtl;">القدم الّا من کان مؤيّداً من لدن مقتدر قدير " .
</p>
<p style="direction:rtl;">همچنان که حضرت مسيح پای حواريّون خود را ميشستند حضرت
</p>
<p style="direction:rtl;">بهاءاللّه نيز گاهی اوقات برای پيروان خويش غذا ميپختند و بخدمت آنها
</p>
<p style="direction:rtl;">ميپرداختند خادم خادمان بودند و بخدمت افتخار مينمودند در موقع
</p>
<p style="direction:rtl;">ضرورت به استراحت بر روی زمين خالی از فراش رضايت ميدادند و بنان
</p>
<p style="direction:rtl;">----------------------------------------------------------------------------
</p>
<p style="direction:rtl;">١٦) " کتاب ايقان " صفحات ١٣٦-١٤٠.١٧) انجيل متّی ٢٦/٣٩ .
</p>
<p style="direction:rtl;">ص ٥٤
</p>
<p style="direction:rtl;">و آبی قناعت ميکردند و حتّی گاهی بگفتهء خود به " طعام اللّه .. .يعنی
</p>
<p style="direction:rtl;">جوع "(١٨) ميساختند . خضوع کامل ايشان درتمجيد از مظاهر طبيعت
</p>
<p style="direction:rtl;">و فطرت انسانی و مخصوصاً احترام عميق نسبت بنفوس مقدّسه و انبياء و شهدا
</p>
<p style="direction:rtl;">مشهود بود نزد ايشان هر شیء از کوچک و بزرگ از خداوند متعال حکايت ميکرد .
</p>
<p style="direction:rtl;">خداوند هيکل بشری حضرت بهاءاللّه را برگزيده بود که با لسان
</p>
<p style="direction:rtl;">و قلم خود متکلّم و حاکی از او باشند و آن حضرت اين مقام را که با
</p>
<p style="direction:rtl;">مشکلات و مصائب بی‌نظير همراه بود باراده و ميل خود اختيار نفرموده
</p>
<p style="direction:rtl;">بودند و چنانکه حضرت مسيح فرمودند " ای پدر من اگر ممکن باشد اين
</p>
<p style="direction:rtl;">پياله از من بگذرد " (١٩) حضرت بهاءاللّه نيز فرموده‌اند :
</p>
<p style="direction:rtl;">" اگر مبيّنی مشاهده ميشد و يا ناطقی، خود را محلّ شماتت و استهزاء
</p>
<p style="direction:rtl;">و مفتريات عباد نمينموديم "(٢٠) ولی ندای الهی صريح و مؤکّد بود و لهذا
</p>
<p style="direction:rtl;">اطاعت فرمودند و باين ترتيب ارادهء خداوند ارادهء آن حضرت و رضای خداوند
</p>
<p style="direction:rtl;">رضای آن حضرت شد و در نهايت تسليم و شعف فرمودند : " براستی ميگويم
</p>
<p style="direction:rtl;">آنچه در سبيل الهی وارد شود محبوب جان است و مقصود روان سمّ مهلک
</p>
<p style="direction:rtl;">در سبيلش شهديست فائق و عذابش عذبی است لائق "(٢١) .
</p>
<p style="direction:rtl;">در مواردی ديگر چنانچه ذکر شد حضرت بهاءاللّه از مقام الوهيّت
</p>
<p style="direction:rtl;">تکلّم ميفرمايند و در اين نوع کلمات شخصيّت بشری آن حضرت چنان محو
</p>
<p style="direction:rtl;">و فانی است که اثری از آن ديده نمی‌شود . در اين مقام خداوند است که
</p>
<p style="direction:rtl;">بواسطهء آن حضرت بخلق خود خطاب ميفرمايد و محبّت خود را اظهار ميسازد
</p>
<p style="direction:rtl;">و صفات خود را تعليم ميدهد و اراده‌اش را اعلام ميدارد و شرايع و احکامش
</p>
<p style="direction:rtl;">---------------------------------------------------------------------------------
</p>
<p style="direction:rtl;">١٨) لوح " ابن ذئب " صفحهء ٢٧ .١٩) انجيل متّی ٢٦/٣٩ .
</p>
<p style="direction:rtl;">٢٠) " اشراقات " ، " اشراقات و چند لوح ديگر " صفحهء ٨١ .
</p>
<p style="direction:rtl;">٢١) لوح " ابن ذئب " صفحهء ١٣ .
</p>
<p style="direction:rtl;">ص ٥٥
</p>
<p style="direction:rtl;">را برای هدايت خلق اعلان ميفرمايد و محبّت و عبوديّت و خدمت از آنها ميطلبد .
</p>
<p style="direction:rtl;">درالواح و آثار حضرت بهاءاللّه اغلب بيانات مبارکه از يکی از اين
</p>
<p style="direction:rtl;">مقامات بمقام ديگر تغيير مييابد. گاهی ظاهراً شخصيّت بشری است که
</p>
<p style="direction:rtl;">صحبت ميکند و بعد بلافاصله بيانات بنوعی ادامه مييابد که معلوم ميشود
</p>
<p style="direction:rtl;">خداوند بنفسه متکلّم است. حتّی در موقعيکه در مقام بشری تکلّم
</p>
<p style="direction:rtl;">ميفرمايند حضرت بهاءاللّه بعنوان مظهر الهی نمونهء ممتاز عبوديّت و انقطاع محو
</p>
<p style="direction:rtl;">در ارادة اللّهند چندانکه گوئی سراسر حياتشان آميخته با فيوضات
</p>
<p style="direction:rtl;">روح ‌القدس است و باينجهت ميان دو جنبهء بشری و ملکوتی خواه در حيات
</p>
<p style="direction:rtl;">و يا در تعاليم آن حضرت حدّ فاصلی نميتوان قائل شد . خداوند بايشان چنين خطاب ميفرمايد :
</p>
<p style="direction:rtl;">" قل : لايری فی هيکلی الّا هيکل اللّه ولا فی جمالی الّا جماله ولا
</p>
<p style="direction:rtl;">فی کينونتی الّا کينونته ولا فی ذاتی الّا ذاته ولا فی حرکتی الّا حرکته ولا فی
</p>
<p style="direction:rtl;">سکونی الّا سکونه ولا فی قلمی الّا قلمه العزيز المحمود. قل لم يکن فی نفسی
</p>
<p style="direction:rtl;">الّا الحقّ ولا يری فی ذاتی الّا اللّه "(٢٢) .
</p>
<p style="direction:rtl;">رسالت حضرت بهاءاللّه
</p>
<p style="direction:rtl;">رسالت حضرت بهاءاللّه در عالم حصول وحدت نوع بشر يعنی
</p>
<p style="direction:rtl;">يگانگی و اتّحادی است که فی اللّه و من اللّه باشد چنانکه ميفرمايند : " ابهی
</p>
<p style="direction:rtl;">ثمرهء شجرهء دانش اين کلمهء علياست، همه بار يک داريد و برگ يک
</p>
<p style="direction:rtl;">شاخسار . ليس الفخر لمن يحبّ الوطن بل لمن يحبّ العالم "(٢٣) . انبيای
</p>
<p style="direction:rtl;">سلف منادی و مبشّر به عصر صلح و سلام و سعادت و آسايش مردمان بر روی
</p>
<p style="direction:rtl;">زمين بودند و برای تسريع تحقّق آن جان خود را فدا کردند ولی همهء آنها
</p>
<p style="direction:rtl;">-------------------------------------------------------------------------------
</p>
<p style="direction:rtl;">٢٢) آثار قلم اعلی جلد اوّل ، صفحهء ١٧ .
</p>
<p style="direction:rtl;">٢٣) " اشراقات " : " اشراق ششم " ، " اشراقات و چند لوح ديگر " ، صفحهء ٧٨ .
</p>
<p style="direction:rtl;">ص ٥٦
</p>
<p style="direction:rtl;">واضحاً اعلام داشتند که آن يوم مبارک فقط پس از " مجیء ربّ " در ايّام
</p>
<p style="direction:rtl;">آخر حصول يابد يعنی زمانيکه اشرار مجازات و ابرار مکافات يابند .
</p>
<p style="direction:rtl;">حضرت زردشت خبر داد که سه هزار سال نزاع و جدال طول کشد تا شاه
</p>
<p style="direction:rtl;">بهرام منجی عالم ظاهر شود و او بر اهريمن روح پليد غلبه نمايد و بساط
</p>
<p style="direction:rtl;">سلطنت عدالت و صلح بگستراند .
</p>
<p style="direction:rtl;">حضرت موسی خبر داد که دوره‌ای طولانی از نفی و ايذا و اذيّت
</p>
<p style="direction:rtl;">و ظلم و ستم بر بنی‌اسرائيل بگذرد و " ربّ الجنود " ظاهر شده آنها را از ميان
</p>
<p style="direction:rtl;">امّتها جمع نمايد و ظالمان را هلاک سازد و ملکوت خويش را بر روی زمين مستقرّ نمايد.
</p>
<p style="direction:rtl;">حضرت مسيح فرمود " گمان مبريد که آمده‌ام تا سلامتی بر زمين
</p>
<p style="direction:rtl;">بگذارم نيامده‌ام تا سلامتی بگذارم بلکه شمشير را " (٢٤) و خبر داد که
</p>
<p style="direction:rtl;">جنگها و اخبار جنگها و اضطرابات و اغتشاشها مدّتها دوام يابد تا " پسر
</p>
<p style="direction:rtl;">انسان " در " جلال پدر آسمانی " ظاهر شود . حضرت محمّد فرمود : " قالت
</p>
<p style="direction:rtl;">اليهود ليست النّصاری علی شیءٍ وقالت النّصاری ليست اليهود علی شیءٍ
</p>
<p style="direction:rtl;">وهم يتلون الکتاب .. .فاللّه يحکم بينهم يوم القيامة فيما کانوا فيه يختلفون "(٢٥) .
</p>
<p style="direction:rtl;">از طرف ديگر حضرت بهاءاللّه اعلام فرمودند که آن حضرت موعود
</p>
<p style="direction:rtl;">جميع انبياء گذشته‌اند يعنی همان مظهر الهی که در زمان حضرتش
</p>
<p style="direction:rtl;">سلطنت صلح و سلام عملاً در عالم استقرار يابد . اين اظهار بی‌سابقه
</p>
<p style="direction:rtl;">و نظير است و با علائم زمان و نبوّات جميع انبياء عظام بقسمی حيرت‌ آور
</p>
<p style="direction:rtl;">تطبيق ميکند. بعلاوه حضرت بهاءاللّه با وضوح و جامعيّتی بی‌نظير خود
</p>
<p style="direction:rtl;">وسائل و اسباب تأسيس صلح و وحدت ميان افراد بشر را ارائه داده است .
</p>
<p style="direction:rtl;">آری، از زمان ظهور حضرت بهاءاللّه تا کنون جنگ و خرابی و دمار
</p>
<p style="direction:rtl;">-------------------------------------------------------------------------
</p>
<p style="direction:rtl;">٢٤) انجيل متّی ١٠/٣٤ .٢٥) قرآن ، سورهء بقره ٢/١١٣ .
</p>
<p style="direction:rtl;">ص ٥٧
</p>
<p style="direction:rtl;">بمقياسی بيسابقه بوقوع پيوسته ولی اين کاملاً همان چيزی است که انبياء
</p>
<p style="direction:rtl;">گفته‌اند که وقوع اين حوادث در فجر " روز عظيم و بسيار مهيب
</p>
<p style="direction:rtl;">خداوند "(٢٦) خواهد بود. و بنابراين برهانی است ساطع بر اينکه " مجیء ربّ
</p>
<p style="direction:rtl;">الجنود " نه تنها نزديک بلکه تحقّق يافته است و چنانکه حضرت مسيح در
</p>
<p style="direction:rtl;">طی مثلی ميفرمايد که " مالک تاکستان بدکاران را بسختی هلاک خواهد
</p>
<p style="direction:rtl;">کرد و باغ را بباغبانان ديگر خواهد سپرد که ميوه‌هايش را در موسم باو
</p>
<p style="direction:rtl;">بدهند "(٢٧) آيا از اين بيان چنين مستفاد نميشود که در موقع ظهور ربّ
</p>
<p style="direction:rtl;">الجنود بلايای ناگهانی و هلاکت در انتظار دولتهای مستبد و علما
</p>
<p style="direction:rtl;">و کشيشهای مغرور و متعصّب و يا پيشوايان ظالمی است که در طيّ قرون
</p>
<p style="direction:rtl;">مانند زارعين شرور با جور و ستم در دنيا حکومت کرده و اثمار و منافع آنرا 
</p>
<p style="direction:rtl;">بغصب تصاحب نموده‌اند ؟
</p>
<p style="direction:rtl;">هنوز ممکن است وقايع هائله و مصائب شديده در جهان وقوع يابد
</p>
<p style="direction:rtl;">ولی حضرت بهاءاللّه ما را مطمئن ميسازد که " عنقريب اين جنگهای بی
</p>
<p style="direction:rtl;">ثمر و منازعات خانمانسور منتهی شود و صلح اکبر تحقّق يابد " جنگ و جدال
</p>
<p style="direction:rtl;">از جهت خرابی و دمار بطوری غير قابل تحمّل گرديده که نوع انسان
</p>
<p style="direction:rtl;">بناچار بايد يا طريق نجاتی يابد و يا هلاک شود . " کمال زمان " فرا رسيده
</p>
<p style="direction:rtl;">و با آن " منجی " موعود ظاهر شده است .
</p>
<p style="direction:rtl;">الواح و آثار
</p>
<p style="direction:rtl;">آثار و الواح حضرت بهاءاللّه در نهايت جامعيّت و مشتمل است بر
</p>
<p style="direction:rtl;">جميع شئون حيات انسانی چه فردی و چه اجتماعی چه مادّی و چه روحانی
</p>
<p style="direction:rtl;">و همچنين تفسير کتب مقدّسهء قديم و جديد و اخبار از وقايع قريب و بعيد .
</p>
<p style="direction:rtl;">احاطه علمی و دقّت بياناتشان محيّر عقول بود . کتب مقدّسهء اديان مختلفه را
</p>
<p style="direction:rtl;">---------------------------------------------------------------------------------
</p>
<p style="direction:rtl;">٢٦) يوئيل ٢/١١ .٢٧) انجيل متّی ٢١/٤١ .
</p>
<p style="direction:rtl;">ص ٥٨
</p>
<p style="direction:rtl;">که عريضه نگاران و سائلين با آن آشنائی داشتند آن حضرت هرچند ظاهراً
</p>
<p style="direction:rtl;">هيچگاه مجال و وسائل دسترسی بآن کتب را نداشتند نقل و با دلائل قويّه در
</p>
<p style="direction:rtl;">کمال اتقان تفسير ميفرمودند .
</p>
<p style="direction:rtl;">در رسالهء ابن ذئب ميفرمايند که هيچگاه کتاب بيان را نخوانده‌اند
</p>
<p style="direction:rtl;">معذلک در آثار آن حضرت احاطهء کامل و معرفت تام بر امر حضرت باب
</p>
<p style="direction:rtl;">مشهود است ( و چنانکه ديديم حضرت باب اعلام فرموده‌اند که مصدر
</p>
<p style="direction:rtl;">الهامشان در جميع آثار يعنی بيان " من يظهره اللّه " است ). و با اينکه جز در
</p>
<p style="direction:rtl;">سال ١٨٩٠ که چهار بار آن هم بيست تا سی دقيقه در هر مرتبه اجازهء
</p>
<p style="direction:rtl;">تشرّف و مصاحبه به پرفسور ادوارد گرانويل براون داده شد ديگر فرصتی
</p>
<p style="direction:rtl;">برای معاشرت و مصاحبه با متفکّرين روشن ضمير غرب نيافته بودند،
</p>
<p style="direction:rtl;">معذلک آثار و تأليفاتشان احاطهء کامل آن حضرت را بر مسائل اجتماعی
</p>
<p style="direction:rtl;">و سياسی و مذهبی غرب نشان ميدهد بقسميکه حتّی دشمنان مجبور بر
</p>
<p style="direction:rtl;">اعترافند که علم و اطّلاع آن حضرت بيمثل و نظير است. و چون کيفيّت
</p>
<p style="direction:rtl;">وقوعات دورهء طولانی مسجونيّت آن حضرت را که معروف و بر همه کس
</p>
<p style="direction:rtl;">معلوم است در نظر آوريم جای شک و شبهه باقی نميماند که ذخائر فضل
</p>
<p style="direction:rtl;">و دانش مکنونه در آثار و الواح ايشان بايد از يک منبع روحانی سرچشمه
</p>
<p style="direction:rtl;">گرفته شده باشد که مجرّد از وسائل عادی مادّی و احتياج بتحصيل و کسب
</p>
<p style="direction:rtl;">علم بکمک و مساعدت کتب و معلّمين است (٢٨) .
</p>
<p style="direction:rtl;">گاهی بزبان فارسی جديد که زبان معمول اهل مملکت و بسيار با
</p>
<p style="direction:rtl;">عربی مخلوط است آثار خود را نوشته و زمانی در موقع خطاب بدستوران
</p>
<p style="direction:rtl;">زردشتی بفارسی خالص قديمی مرقوم فرموده و همچنين با همان فصاحت
</p>
<p style="direction:rtl;">-------------------------------------------------------------------------------
</p>
<p style="direction:rtl;">٢٨) چون از حضرت عبدالبهاء سؤال شد آيا حضرت بهاءاللّه در کتب و تأليفات
</p>
<p style="direction:rtl;">غربيان مخصوصاً مطالعه فرموده و تعاليم خود را بر طبق آنها تنظيم نموده‌اند، در
</p>
<p style="direction:rtl;">جواب فرمودند، کتب و آثار حضرت بهاءاللّه مدّتها پيش در حوالی سال ١٨٧٠ مسيحی
</p>
<p style="direction:rtl;">نوشته شده و به چاپ رسيده و شامل اصول و افکار عاليه‌ايست که تازگی در غرب معروفيّت 
</p>
<p style="direction:rtl;">يافته در حاليکه در آن زمان اين افکار در غرب بخاطر کسی خطور نکرده و چاپ نشده بود .
</p>
<p style="direction:rtl;">ص ٥٩
</p>
<p style="direction:rtl;">و بلاغت بزبان عربی گاهی با لسانی ساده و گاه بلحن قرآن آياتی نازل
</p>
<p style="direction:rtl;">فرموده‌اند و نظر باينکه هيچگونه تحصيل ادبی نفرموده بودند تسلّط کامل
</p>
<p style="direction:rtl;">آن حضرت بر اين السنه و شيوه‌های مختلفه حقيقتاً موجب حيرت و اعجاب
</p>
<p style="direction:rtl;">است . در بعضی الواح شاهراه هدايت و تقديس چنان ساده بيان گرديده
</p>
<p style="direction:rtl;">که " هر که در آن راه سالک شود اگر چه جاهل باشد گمراه نخواهد
</p>
<p style="direction:rtl;">گرديد "(٢٩). بعضی ديگر گنجينه‌ايست از استعارات ادبی و حقايق فلسفی
</p>
<p style="direction:rtl;">و اشاراتی راجع بآيات کتب مقدّسهء اسلام و زردشتی و سائر اديان و يا
</p>
<p style="direction:rtl;">ادبيّات و قصص و حکايات فارسی و عربی که فقط شعرا و فلاسفه
</p>
<p style="direction:rtl;">و اشخاص دانشمند می‌توانند فی‌الحقيقه منزلت آن را دريابند. و باز آثار
</p>
<p style="direction:rtl;">و الواح ديگری است در باب مراتب عاليهء حيات روحانی که تنها اهل
</p>
<p style="direction:rtl;">بصيرت که از مدارج اوّليّهء کمال گذشته‌اند ميتوانند بدرک آن نائل شوند .
</p>
<p style="direction:rtl;">خلاصه الواح و آثار آن حضرت مانند سفرهء گسترده‌ايست که در آن هرگونه
</p>
<p style="direction:rtl;">مائده و اغذيهء لطيفه متناسب با ذوق و سليقهء هر طالب و متحرّی حقيقتی
</p>
<p style="direction:rtl;">وجود دارد . بهمين علّت است که امر اللّه در ميان دانشمندان و فضلا
</p>
<p style="direction:rtl;">و شعرا وارباب علم نفوذ دارد و حتّی بعضی از پيشوايان صوفيّه و احزاب ديگر
</p>
<p style="direction:rtl;">و بعضی رجال سياسی که اهل ادب و نگارش بوده مجذوب کلمات و آثار
</p>
<p style="direction:rtl;">ايشان گرديده‌اند چه آن آثار در حلاوت بيان و عمق معانی روحانی بر آثار
</p>
<p style="direction:rtl;">جميع نويسندگان ديگر تفوّق دارد .
</p>
<p style="direction:rtl;">روح بهائی
</p>
<p style="direction:rtl;">حضرت بهاءاللّه از سجن بعيد خود در عکّا نه تنها عميقاً وطن خود
</p>
<p style="direction:rtl;">ايران بلکه سراسر جهان را بهيجان و اهتزاز آورده‌اند و اين اهتزاز همچنان
</p>
<p style="direction:rtl;">در جريان است . روح فيّاضی که محرّک آن حضرت و پيروانشان بوده هر چند
</p>
<p style="direction:rtl;">بحليهء لطف و متانت و وقار و اصطبار مزيّن ولی در عين حال نيروی حيات
</p>
<p style="direction:rtl;">---------------------------------------------------------------------------
</p>
<p style="direction:rtl;">٢٩) اشعيا ، ٣٥/٨ .
</p>
<p style="direction:rtl;">ص ٦٠
</p>
<p style="direction:rtl;">بخشی بود که قدرت وعظمتی فوق‌العاده داشت چندانکه امور صعبه
</p>
<p style="direction:rtl;">و بظاهر غير ممکن را اجرا ميفرمود و طبايع بشری را تقليب ميکرد و کسانی
</p>
<p style="direction:rtl;">که تحت تأثير آن قرار ميگرفتند خلق بديع ميشدند . گوئی چنان از جام
</p>
<p style="direction:rtl;">محبّت وايمان و ايقان سرمست می‌گشتند که لذائذ و متاعب دنيوی در
</p>
<p style="direction:rtl;">ترازوی قضاوت آنان چون غباری مينمود هر بلائی را بجان ميخريدند و سمّ
</p>
<p style="direction:rtl;">هلاکت را در نهايت تسليم و رضا بلکه با سرور و کامرانی بدون خوف
</p>
<p style="direction:rtl;">و هراس متوکّلا علی اللّه ميپذيرفتند .
</p>
<p style="direction:rtl;">از همه عجيبتر آنکه قلوب اين نفوس چنان از نشاط حيات جديد
</p>
<p style="direction:rtl;">سرشار بود که ديگر جائی برای اعتنا بعلقم بلايا و انتقام از ظلم اعدا باقی
</p>
<p style="direction:rtl;">نمانده بود از توسّل بزور و عنف برای دفاع از خود نيز بکلّی صرفنظر کردند
</p>
<p style="direction:rtl;">و بعوض نوحه و ندبه بر سرنوشت خويش از جهت اينکه بايمان بظهور مجيد
</p>
<p style="direction:rtl;">جديد مفتخر شده و با فدای جان و نثار خون خويش بر حقّيّت آن شهادت
</p>
<p style="direction:rtl;">ميدادند خود را خوشبخت‌ ترين ناس ميشمردند و از شدّت فرح قلوبشان
</p>
<p style="direction:rtl;">بنغمه و آواز دمساز بود. چه عقيده داشتند حضرت کبريا ذات قدم و محبوب
</p>
<p style="direction:rtl;">عالم در هيکل بشری آنها را مخاطب قرار داده و بندگان و دوستان خود ناميده
</p>
<p style="direction:rtl;">و آمده است تا ملکوت الهی را بر روی زمين مستقرّ سازد و تشريف صلح
</p>
<p style="direction:rtl;">و سلام را بعالمی مصيبت زده و از جنگ و ستيز آزرده ارزانی دارد .
</p>
<p style="direction:rtl;">اين بود قوّهء ايمانی که حضرت بهاءاللّه بعالميان عرضه فرمودند.
</p>
<p style="direction:rtl;">همانطور که حضرت باب خبر داده بودند آن حضرت رسالت خويش را
</p>
<p style="direction:rtl;">اعلان فرمودند و بر اثر زحمت و جانفشانی مبشّر مجيدش هزاران نفوس
</p>
<p style="direction:rtl;">مقدّسه که آمادهء پذيرفتن ظهورش بودند بايمان فائز ، نفوسی که حجبات
</p>
<p style="direction:rtl;">اوهام و تعصّبات را دريده با دلی پاک و قلبی طاهر و مقدّس ظهور موعود
</p>
<p style="direction:rtl;">جليل الهی را انتظار ميکشيدند و فقر و ذلّت و ابتلاء بسلاسل و اغلال و بلايا
</p>
<p style="direction:rtl;">و رزايای شديده و حقارت و اهانت ظاهری نميتوانست جلال روحانی مظهر
</p>
<p style="direction:rtl;">الهی را از نظر آنها مستور بدارد بلکه بالعکس اين سوانح جسمانی بر
</p>
<p style="direction:rtl;">سطوت تجلّيات انوار حقيقت می‌افزود .
</p>
<p style="direction:rtl;">ص ٦١
</p>
<p style="direction:rtl;">فصل چهارم
</p>
<p style="direction:rtl;">حضرت عبدالبهاء
</p>
<p style="direction:rtl;">" اذا غيض بحر الوصال وقضی کتاب المبدأ فی المآل توجّهوا الی
</p>
<p style="direction:rtl;">من اراده اللّه الّذی انشعب من هذا الاصل القديم "(١) .
</p>
<p style="direction:rtl;">ولادت و طفوليّت
</p>
<p style="direction:rtl;">عبّاس افندی که بعدها لقب عبدالبهاء برای خويش اختيار فرمودند
</p>
<p style="direction:rtl;">پسر ارشد حضرت بهاءاللّه بودند که قبل از نيمه شب بيست و سوم ماه می
</p>
<p style="direction:rtl;">١٨٤٤ ميلادی (٢) در طهران در همان شب اظهار امر حضرت باب تولّد
</p>
<p style="direction:rtl;">يافتند . نه سال داشتند که پدرشان را بزندان طهران انداختند در حاليکه
</p>
<p style="direction:rtl;">علاقه‌شان به پدر از همان وقت نيز بسيار شديد بود. گروهی از اوباش خانه‌شان
</p>
<p style="direction:rtl;">را تاراج کردند و مايملک آن خانواده را بردند و در نتيجه عسرت شديد
</p>
<p style="direction:rtl;">حاصل شد. حضرت عبدالبهاء حکايت فرمودند که چگونه يکروز اجازه
</p>
<p style="direction:rtl;">يافتند به حياط زندان رفته پدر محبوب خود را که روزانه چند دقيقه بخارج
</p>
<p style="direction:rtl;">از محوّطهء زندان می‌آمدند ملاقات نمايند . هيکل مبارک بطوری تغيير يافته
</p>
<p style="direction:rtl;">و مريض بودند که بزحمت حرکت ميفرمودند موی سر و محاسن آشفته
</p>
<p style="direction:rtl;">و پريشان و گردن مبارک زير فشار زنجير سنگين آهنين آماس کرده و مجروح بود
</p>
<p style="direction:rtl;">و قامت مبارک بر اثر سنگينی زنجير خميده و ناتوان گرديده بود . مشاهدهء اين
</p>
<p style="direction:rtl;">--------------------------------------------------------------------------------
</p>
<p style="direction:rtl;">١) کتاب اقدس .٢) مطابق با پنجم جمادی الاولی ١٢٦٠ هجری قمری .
</p>
<p style="direction:rtl;">ص ٦٢
</p>
<p style="direction:rtl;">وضع ناگوار چنان تأثيری در روحيّهء آن طفل حسّاس گذاشت که هرگز فراموش نگرديد .
</p>
<p style="direction:rtl;">در نخستين سال اقامت در بغداد يعنی ده سال قبل از اظهار امر
</p>
<p style="direction:rtl;">حضرت بهاءاللّه شدّت ذکاء و فطانت حضرت عبدالبهاء که در آن موقع نه
</p>
<p style="direction:rtl;">سال داشتند حضرتش را باين راز بزرگ رهنمون گرديد که پدرشان همان
</p>
<p style="direction:rtl;">موعودی هستند که بابيها در انتظار ظهورش ميباشند و قريب شصت سال
</p>
<p style="direction:rtl;">بعد آن حضرت لحظه‌ای را که اين اعتقاد راسخ ناگهان سراسر وجودشان
</p>
<p style="direction:rtl;">را فرا گرفت چنين توصيف فرموده‌اند .
</p>
<p style="direction:rtl;">" من بنده جمال قدم هستم در بغداد طفل بودم در آن زمان و مکان
</p>
<p style="direction:rtl;">القاء کلمه بمن فرمودند مؤمن شدم و بمجرّد القاء آن کلمه خود را بر اقدام
</p>
<p style="direction:rtl;">مبارکش انداختم و تضرّع و استدعا نمودم که اين يک قطرهء خون مرا بفدا در
</p>
<p style="direction:rtl;">سبيلش قبول فرمايد. کلمه فدا چقدر در مذاق من شيرين است موهبتی
</p>
<p style="direction:rtl;">اعظم از اين برای من نه چه عزّتی اعظم از اينست که اين گردن برای او
</p>
<p style="direction:rtl;">تحت سلاسل آيد و اقدام مغلول گردد و در سبيل محبّت و امرش اين جسد
</p>
<p style="direction:rtl;">شرحه شود و يا بقعر دريا انداخته گردد . اگر بحقيقت محبّان خالص او
</p>
<p style="direction:rtl;">هستيم و اگر من خادم صادق او باشم پس بايد حياتم را فدايش کنم و در
</p>
<p style="direction:rtl;">آستان مقدّسش جميع وجودم را قربان نمايم "(٣) .
</p>
<p style="direction:rtl;">از آن زمان احبّا ايشان را سرّ اللّه خطاب ميکردند و اين لقبی بود که
</p>
<p style="direction:rtl;">حضرت بهاءاللّه بايشان داده و معمولاً در طول اقامت در بغداد باين نام
</p>
<p style="direction:rtl;">معروف شدند . در موقعيکه حضرت بهاءاللّه برای مدّت دو سال به
</p>
<p style="direction:rtl;">سليمانيه تشريف بردند ايشان رنجور و دلشکسته گشتند و تسلّای عمده‌شان
</p>
<p style="direction:rtl;">عبارت از کتابت و حفظ الواح و آثار حضرت باب بود و بيشتر اوقات را در
</p>
<p style="direction:rtl;">کنج خلوت براز و نياز و مناجات ميگذرانيدند و چون سرانجام پدرشان
</p>
<p style="direction:rtl;">مراجعت فرمودند مالامال شعف و مسرّت شدند .
</p>
<p style="direction:rtl;">--------------------------------------------------------------------------------
</p>
<p style="direction:rtl;">٣) از خاطرات يوميّهء احمد سهراب ، ژانويهء ١٩١٤ ( ترجمه از اصل انگليسی ) .
</p>
<p style="direction:rtl;">ص ٦٣
</p>
<p style="direction:rtl;">دوره جوانی
</p>
<p style="direction:rtl;">از آن زمان ببعد همواره ملازم حضور و گوئی محافظ پدر بودند و با
</p>
<p style="direction:rtl;">آنکه سنّاً در عنفوان جوانی بودند آثار هوش و فراست و ذکاوت چندان در
</p>
<p style="direction:rtl;">آن حضرت ظاهر که محيّر عقول بود و خود وظيفهء پر مشقّت مذاکره و مصاحبه
</p>
<p style="direction:rtl;">با نفوس کثيری را که برای ملاقات با پدرشان ميآمدند بر عهده گرفتند.
</p>
<p style="direction:rtl;">هرگاه آنها را براستی طالب حقيقت می‌يافتند بحضور پدر بار ميدادند والّا
</p>
<p style="direction:rtl;">اجازه نميدادند اسباب مزاحمت حضرت بهاءاللّه شوند . در بسياری از
</p>
<p style="direction:rtl;">مواقع برای جواب سؤالات و حلّ مشکلات زائرين معين پدر بودند. مثلاً
</p>
<p style="direction:rtl;">موقعی که يکی از پيشوايان صوفيّه موسوم به علی شوکت پاشا در بارهء
</p>
<p style="direction:rtl;">حديث معروف اسلامی " کنت کنزاً مخفيّاً " شرح و تفسيری تقاضا کرد
</p>
<p style="direction:rtl;">حضرت بهاءاللّه به " سرّ اللّه " توجّه فرموده نگارش تفسير را بايشان محوّل
</p>
<p style="direction:rtl;">فرمودند و آن حضرت که در آن زمان پانزده يا شانزده سال بيشتر نداشتند
</p>
<p style="direction:rtl;">فی‌الفور در طی لوح مهمّی تفسيری چندان فصيح و مليح مرقوم فرمودند
</p>
<p style="direction:rtl;">که پاشا را باعجاب وا داشت . اين لوح اکنون ميان بهائيان منتشر است
</p>
<p style="direction:rtl;">و حتّی در ميان اشخاص غير بهائی معروفيّت دارد . در اين اوقات حضرت
</p>
<p style="direction:rtl;">عبدالبهاء اغلب بمساجد تشريف ميبردند و با علما و دانشمندان در بارهء
</p>
<p style="direction:rtl;">مسائل علميّه و الهيّه بحث ميفرمودند. هرگز بدبستان يا مدرسه‌ای تشريف
</p>
<p style="direction:rtl;">نبرده بودند و جز پدر معلّمی نداشتند . تنها تفريح ايشان اسب سواری بود
</p>
<p style="direction:rtl;">که از آن حظّ موفور ميبردند .
</p>
<p style="direction:rtl;">پس از آنکه حضرت بهاءاللّه در باغ رضوان خارج بغداد اظهار امر
</p>
<p style="direction:rtl;">فرمودند حضرت عبدالبهاء بيش از پيش نسبت به پدر بجانفشانی پرداختند.
</p>
<p style="direction:rtl;">در طی سفر طولانی باستانبول شب و روز محافظ و نگاهبان پدر بودند
</p>
<p style="direction:rtl;">و سواره همراه کجاوهء پدر حرکت و از خيمهء مبارک حراست ميکردند و بقدر
</p>
<p style="direction:rtl;">امکان پدر را از مباشرت بامور و مسئوليّتهای خانوادگی بی‌نياز ميساختند.
</p>
<p style="direction:rtl;">فی الحقيقه محلّ رجوع و اتّکا و آسايش همهء افراد خانواده بودند .
</p>
<p style="direction:rtl;">ص ٦٤
</p>
<p style="direction:rtl;">در سالهای اقامت در ادرنه حضرت عبدالبهاء در نزد عموم عزيز
</p>
<p style="direction:rtl;">و محبوب واقع گرديدند همواره مشغول به تبليغ و نزد کلّ به " آقا " مشهور
</p>
<p style="direction:rtl;">بودند. در عکّا وقتی همه آن جمعيّت مبتلا بامراض حصبه و مالاريا و اسهال
</p>
<p style="direction:rtl;">گرديدند حضرت عبدالبهاء بنظافت مرضی و پرستاری و تغذيه و مراقبت حال
</p>
<p style="direction:rtl;">آنها ميپرداختند و دمی راحت و فراغت نداشتند تا آنکه قوا بتحليل رفت و از
</p>
<p style="direction:rtl;">پا درآمدند و خود نيز شديداً مبتلا شدند و مدّت يکماه ملازم بستر گرديده در
</p>
<p style="direction:rtl;">معرض خطر قرار گرفتند . در عکّا و ادرنه همهء طبقات از حاکم گرفته تا
</p>
<p style="direction:rtl;">گدای مسکين نهايت محبّت و احترام نسبت بايشان ابراز ميداشتند .
</p>
<p style="direction:rtl;">ازدواج
</p>
<p style="direction:rtl;">تفاصيل ذيل در باره ازدواج حضرت عبدالبهاء بوسيلهء يک مورّخ
</p>
<p style="direction:rtl;">ايرانی امر بهائی برای نگارنده نقل شده است :
</p>
<p style="direction:rtl;">در ايّام جوانی حضرت عبدالبهاء مسئلهء ازدواج مناسبی برای ايشان
</p>
<p style="direction:rtl;">طبعاً بسيار مورد علاقهء مؤمنين بود و خيلی از دوستان آرزو داشتند اين تاج
</p>
<p style="direction:rtl;">افتخار بر سر خانوادهء آنها گذاشته شود ولی حضرت عبدالبهاء مدّتها
</p>
<p style="direction:rtl;">گذشت و تمايلی بامر ازدواج نشان ندادند و کسی حکمت آنرا نمی دانست.
</p>
<p style="direction:rtl;">بعدها معلوم شد دختری مقدّر بوده است حرم حضرت عبدالبهاء گردد که
</p>
<p style="direction:rtl;">ولادتش نتيجهء عنايت و برکت حضرت باب بوالدينش در اصفهان بوده.
</p>
<p style="direction:rtl;">پدر اين دختر ميرزا محمّد علی عموی سلطان الشّهدا و محبوب الشّهدا از
</p>
<p style="direction:rtl;">خاندان جليل و شريف اصفهان بود. ميرزا محمّد علی اولادی نداشت ولی
</p>
<p style="direction:rtl;">زوجه‌اش آرزوی فرزند داشت. وقتی حضرت باب در اصفهان بودند چون اين
</p>
<p style="direction:rtl;">موضوع بسمع حضرت باب رسيد مقداری از غذای خود را به ميرزا محمّد
</p>
<p style="direction:rtl;">علی داده فرمودند با عيالش قسمت کند و با هم تناول نمايند. پس از صرف
</p>
<p style="direction:rtl;">غذا چندی نگذشت که معلوم شد آرزوی ديرين آنها برآورده شده و در
</p>
<p style="direction:rtl;">ص ٦٥
</p>
<p style="direction:rtl;">نتيجه دختری متولّد شد که بنام منيره خانم موسوم گرديد (٤). بعدها از آن پدر
</p>
<p style="direction:rtl;">و مادر پسری نيز تولّد يافت که او را سيّد يحيی ناميده و بعد دارای اولاد
</p>
<p style="direction:rtl;">ديگری شدند . پس از چندی پدر منيره خانم درگذشت پسر عموهايش
</p>
<p style="direction:rtl;">بحکم ظلّ السّلطان و علما شهيد شدند و آن عائله بعلّت بهائی بودن در
</p>
<p style="direction:rtl;">معرض صدمات و مصائب شديده قرار گرفت . در آن موقع حضرت بهاءاللّه
</p>
<p style="direction:rtl;">اجازه فرمودند منيره خانم و برادرش سيّد يحيی بعکّا بيايند تا محفوظ بمانند .
</p>
<p style="direction:rtl;">حضرت بهاءاللّه و حرم مبارک نوّاب که مادر حضرت عبدالبهاء بود چنان
</p>
<p style="direction:rtl;">لطف و محبّتی نسبت بمنيره خانم نشان دادند همه فهميدند ميل آنها اينست
</p>
<p style="direction:rtl;">که او حرم حضرت عبدالبهاء گردد و ميل آنها ميل حضرت عبدالبهاء نيز
</p>
<p style="direction:rtl;">گرديد و عواطف و محبّت گرمی بين طرفين پديد آمد و چيزی نگذشت اقتران
</p>
<p style="direction:rtl;">حاصل شد . اين ازدواج با مسرّت و سازگاری زايدالوصف توأم بود و از
</p>
<p style="direction:rtl;">فرزندانی که متولّد شدند چهار دختر از متاعب و سختيهای دورهء حبس
</p>
<p style="direction:rtl;">طولانی جان سالم بدر بردند و زندگانی آرام آنها در خدمت آستان الهی
</p>
<p style="direction:rtl;">موجب گرديد که همهء دوستان و آشنايان آنها را بديدهء تعزيز و تکريم بنگرند .
</p>
<p style="direction:rtl;">مرکز ميثاق
</p>
<p style="direction:rtl;">حضرت بهاءاللّه در موارد عديده باشاره اعلام فرمودند که حضرت
</p>
<p style="direction:rtl;">عبدالبهاء بعد از صعود آن حضرت بايد ادارهء امور امر اللّه را بدست گيرند.
</p>
<p style="direction:rtl;">سالها قبل از صعود در کتاب اقدس اين موضوع را تلويحاً بيان فرمودند
</p>
<p style="direction:rtl;">و بمناسبتهای مختلف بحضرت عبدالبهاء با عناوين " مرکز ميثاق " و " غصن
</p>
<p style="direction:rtl;">اعظم " و " فرع منشعب از اصل قديم " خطاب ميفرمودند. معمولاً
</p>
<p style="direction:rtl;">-------------------------------------------------------------------------------------
</p>
<p style="direction:rtl;">٤) مقايسه اين داستان با حکايت تولد يحيای معمدانی قابل توجّه است ( بانجيل لوقا
</p>
<p style="direction:rtl;">باب اوّل مراجعه شود )٠
</p>
<p style="direction:rtl;">ص ٦٦
</p>
<p style="direction:rtl;">آن حضرت را " آقا " ميناميدند و از افراد خانواده ميخواستند که نسبت
</p>
<p style="direction:rtl;">به آن حضرت رعايت احترام را بنمايند و در لوح وصيّت يعنی کتاب عهد خود
</p>
<p style="direction:rtl;">نيز دستورهای صريح فرمودند تا کلّ بآن حضرت توجّه و اوامر آن حضرت را اطاعت نمايند .
</p>
<p style="direction:rtl;">پس از صعود " جمال مبارک "(٥) حضرت عبدالبهاء مقام منصوص
</p>
<p style="direction:rtl;">را که والدشان معيّن کرده بودند بعنوان مرجع امر الهی و مبيّن آيات اللّه
</p>
<p style="direction:rtl;">احراز فرمودند. ولی بعضی از منتسبين و ديگران بنفاق برخاستند و نسبت
</p>
<p style="direction:rtl;">بحضرت عبدالبهاء بهمان عداوت و بغضائی قيام کردند که صبح ازل
</p>
<p style="direction:rtl;">نسبت بحضرت بهاءاللّه کرده بود و سعی کردند در ميان دوستان القاء
</p>
<p style="direction:rtl;">شبهات و اختلاف نمايند و چون توفيق نيافتند بر آن شدند که بر ضدّ حضرت
</p>
<p style="direction:rtl;">عبدالبهاء در نزد حکومت عثمانی بجعل مفتريات و اتّهامات پردازند .
</p>
<p style="direction:rtl;">حضرت عبدالبهاء نظر بدستور والدشان در صدد بودند که بر سفح
</p>
<p style="direction:rtl;">جبل کرمل مشرف بر شهر حيفا بنائی بسازند که محلّ استقرار دائمی عرش
</p>
<p style="direction:rtl;">مبارک حضرت باب گردد و همچنين شامل چند اطاقی برای اجتماع و احتفال
</p>
<p style="direction:rtl;">احبّا باشد. ولی دشمنان باوليای حکومت چنان وا نمود کردند که آن حضرت
</p>
<p style="direction:rtl;">مشغول ساختن قلعه‌ای است تا خود و پيروانشان در آن متحصّن شده در
</p>
<p style="direction:rtl;">مقابل دولت بمقاومت پردازند و سعی کنند نواحی اطراف سوريّه را تصاحب کنند .
</p>
<p style="direction:rtl;">تجديد سجن شديد
</p>
<p style="direction:rtl;">در نتيجهء اين مفتريات و اتّهامات بی‌اساس ديگر حضرت
</p>
<p style="direction:rtl;">عبدالبهاء و عائله‌شان که بمدّت بيست سال مأذون بآزادی رفت و آمد در
</p>
<p style="direction:rtl;">اطراف عکّا بودند مجدّداً در سال ١٩٠١ برای هفت سال ديگر شديداً در
</p>
<p style="direction:rtl;">-------------------------------------------------------------------------------------
</p>
<p style="direction:rtl;">٥) " جمال مبارک " عنوانی است که اهل بيت و دوستان معمولاً آنرا بجای حضرت
</p>
<p style="direction:rtl;">بهاءاللّه بکار می‌بردند .
</p>
<p style="direction:rtl;">ص ٦٧
</p>
<p style="direction:rtl;">داخل شهر عکّا قلعه بند گرديدند وليکن اين شدائد مانع از آن نشد که
</p>
<p style="direction:rtl;">امر بهائی را در سراسر اروپا و امريکا انتشار دهند . آقای هوراس هولی (٦)
</p>
<p style="direction:rtl;">دربارهء اين دوران چنين مينويسد : " نفوس از زن و مرد از هر نژاد و مذهب
</p>
<p style="direction:rtl;">و ملّت بحضور حضرت عبدالبهاء که در نظر آنها معلّم و دوستی جليل بود
</p>
<p style="direction:rtl;">شتافته چون مهمانان عزيز بر سفره آن حضرت مينشستند سؤال ميکردند و پس
</p>
<p style="direction:rtl;">از توقّفی که از چند ساعت تا چند ماه امتداد می‌يافت با روحی شاد
</p>
<p style="direction:rtl;">و خاطری راضی و قلبی نورانی باوطان خود مراجعت مينمودند . بيقين ميتوان
</p>
<p style="direction:rtl;">گفت هرگز جهان چنين خوان نعمت بيدريغی را بخاطر نمی‌آورد .
</p>
<p style="direction:rtl;">در آن درگاه عقايد قشری فرقه‌ای هنديان محو و زائل ميشد و تعصّبات 
</p>
<p style="direction:rtl;">نژادی يهوديان و مسيحيان و مسلمانان در طاق نسيان ميافتاد و هر اسم 
</p>
<p style="direction:rtl;">و قراری جز ناموس محبّت که قلوب و ارواح را متّحد ميساخت در هم
</p>
<p style="direction:rtl;">می‌شکست و بيمن شفقت و ائتلاف صاحب خانه منهدم و نابود ميگرديد.
</p>
<p style="direction:rtl;">گوئی بساط آرتور پادشاه معروف و ميز گرد پذيرائی او تجديد شده بود ...
</p>
<p style="direction:rtl;">با اين تفاوت که اين پادشاه وقتی زنان و مردان را خلعت پيروزی
</p>
<p style="direction:rtl;">می‌بخشيد آنها را با سيف بيان مرخّص می ‌فرمود نه با شمشير برّان "(٧) .
</p>
<p style="direction:rtl;">در خلال اين سالها حضرت عبدالبهاء با مؤمنين و طالبين حقيقت در
</p>
<p style="direction:rtl;">جميع اطراف عالم بمکاتبات بيحدّ و شمار پرداختند و صبايای مبارک و همچنين
</p>
<p style="direction:rtl;">بعضی مترجمين و منشيان نيز در خدمت آن حضرت مشغول بودند .
</p>
<p style="direction:rtl;">غالباً وقت مبارک بعيادت بيماران و عجزه در خانهء خودشان
</p>
<p style="direction:rtl;">ميگذشت و در محلّه‌های فقير نشين عکّا از هيچ وارد و رهگذری چون
</p>
<p style="direction:rtl;">" آقا " با اشتياق استقبال نميشد . زائری که در آن اوقات بعکّا رفته چنين مينويسد :
</p>
<p style="direction:rtl;">----------------------------------------------------------------------------------
</p>
<p style="direction:rtl;">٦) . Mr. Horace Holley
</p>
<p style="direction:rtl;">٧) ترجمه از کتاب The Modern Social Religion " " تأليف Horace Holley
</p>
<p style="direction:rtl;">( هوراس هولی ) ، صفحهء ٢٧١ .
</p>
<p style="direction:rtl;">ص ٦٨
</p>
<p style="direction:rtl;">" عادت حضرت عبدالبهاء بر اينست که هر هفته روز جمعه صبح
</p>
<p style="direction:rtl;">مبلغی بفقرا احسان ميفرمايند و از نقود قليل خود بهر محتاجی که استمداد
</p>
<p style="direction:rtl;">نمايد مبلغی ولو کم عنايت مينمايند. امروز صبح قريب يکصد نفر در
</p>
<p style="direction:rtl;">ميدان جلو بيت مبارک صف کشيده و نشسته و يا روی زمين دراز کشيده‌اند.
</p>
<p style="direction:rtl;">وضع و حال اين جمعيّت طوری است که وصف نتوان کرد همه از قبيل
</p>
<p style="direction:rtl;">مرد و زن و بچه فقير و مفلوک و بی‌پناه نيمه برهنه بعضی مفلوج و کور همه
</p>
<p style="direction:rtl;">در نهايت فقر و احتياح بحال انتظار و چشم براه دوخته‌اند تا حضرت
</p>
<p style="direction:rtl;">عبدالبهاء از در درآيد ... سپس هيکل مبارک از جلو يکی يکی گذشته
</p>
<p style="direction:rtl;">گاهی مختصر توقّفی ميفرمايند تا کلمه تسلّی بخش و تشويق آميزی بفرمايند .
</p>
<p style="direction:rtl;">در دست هر نيازمندی که دراز شده سکّه ميگذارند بر چهرهء طفلی از
</p>
<p style="direction:rtl;">روی ملاطفت دست ميکشند و در حين عبور دست پيرزنی را که محکم
</p>
<p style="direction:rtl;">بدامن مبارک چسبيده در دست ميگيرند و با چند پيرمرد با چشمان کم نور
</p>
<p style="direction:rtl;">با کمال شفقت صحبت ميفرمايند و از حال بيچارگانی که بعلّت ضعف
</p>
<p style="direction:rtl;">مزاج برای گرفتن مؤونه حاضر نشده‌اند استفسار فرموده سهم آنها را با پيام
</p>
<p style="direction:rtl;">محبّت و همدردی ميفرستند "(٨) . احتياجات شخصی حضرت عبدالبهاء
</p>
<p style="direction:rtl;">بسيار جزئی بود از صبح زود تا شب دير وقت مشغول کار بودند به دو
</p>
<p style="direction:rtl;">وعده غذای ساده در روز قناعت ميفرمودند در گنجهء لباس آن حضرت تنها
</p>
<p style="direction:rtl;">معدودی قليل لباسهای ارزان قيمت قرار داشت مادام که ديگران در
</p>
<p style="direction:rtl;">احتياج بودند نميخواستند زندگی مرفّه داشته باشند .
</p>
<p style="direction:rtl;">نسبت باطفال و گلها و مناظر زيبای طبيعت تمايل و علاقهء زيادی
</p>
<p style="direction:rtl;">داشتند . هر روز در حدود ساعت شش يا هفت صبح عموم افراد خانواده
</p>
<p style="direction:rtl;">برای صرف چای در حضور مبارک جمع ميشدند و در اين اثنا اطفال
</p>
<p style="direction:rtl;">کوچک بتلاوت مناجات ميپرداختند . آقای ثورنتن چيس (٩) در باره اين
</p>
<p style="direction:rtl;">-----------------------------------------------------------------------------------------------
</p>
<p style="direction:rtl;">٨) نقل از Glimpses of 'Abdu'l-Baha")" لمحاتی بزيارت حضرت عبدالبهاء) ص ١٣(ترجمه).
</p>
<p style="direction:rtl;">٩) Thornton Chase.
</p>
<p style="direction:rtl;">ص ٦٩
</p>
<p style="direction:rtl;">اطفال مينويسد : " اطفالی باين درجه از ادب و تواضع و حيا و هوش که در
</p>
<p style="direction:rtl;">فکر يکديگر بوده بآسانی نسبت بخواهشهای بچگانه گذشت داشته باشند هرگز نديده‌ام "(١٠) .
</p>
<p style="direction:rtl;">از مشخّصات بيت مبارک در عکّا " سروری گلها " بود که هر زائری
</p>
<p style="direction:rtl;">خاطرات مطبوعی از آن با خود می‌برد . خانم لوکاس (١١) مينويسد :
</p>
<p style="direction:rtl;">" وقتی سرکار آقا رايحه گلها را استشمام ميفرمايند واقعاً ديدن دارد چنان
</p>
<p style="direction:rtl;">صورت خود را در ميان گلها فرو ميبرند که گوئی عطر گلهای سنبل با
</p>
<p style="direction:rtl;">ايشان حرف ميزند درست مانند آنست که برای خوب شنيدن يک آواز
</p>
<p style="direction:rtl;">دلنواز تمام قوّه سامعه خود را بکار ميبرند "(١٢) .
</p>
<p style="direction:rtl;">هيکل مبارک دوست داشتند گلهای زيبا و معطّر بزائرين متعدّد خود عنايت فرمايند. 
</p>
<p style="direction:rtl;">آقای ثورنتن چيس (١٣) احساسات خود را در باره زندگانی در سجن عکّا چنين مينگارد :
</p>
<p style="direction:rtl;">" پنج روز ما در داخل قلعه مانديم و با کسی که در آن " سجن
</p>
<p style="direction:rtl;">اعظم " مسجون بود سهيم شديم. اين زندان سجن صلح و سلام و محبّت
</p>
<p style="direction:rtl;">و خدمت است و جز سعادت نوع انسان و صلح اهل عالم و اعتراف به
</p>
<p style="direction:rtl;">خداوند پدر آسمانی و حقوق متبادله نوع بشر که مخلوق و اطفال او هستند
</p>
<p style="direction:rtl;">آرزو و مقصدی در ميان نيست . در حقيقت سجن واقعی که عبارت از
</p>
<p style="direction:rtl;">محيط خفقان آور و محروميّت از نوايای صادقهء قلبيّه و قيود شئون دنيوی است
</p>
<p style="direction:rtl;">همهء اينها خارج از آن ديوارهای سنگی است و حال آنکه در داخل آزادی
</p>
<p style="direction:rtl;">دل و جان است و نسيم محبّت جانان و روح فائض از حضرت يزدان . رنج
</p>
<p style="direction:rtl;">-----------------------------------------------------------------------------
</p>
<p style="direction:rtl;">١٠) از کتاب In Galilee " )در جليل ) صفحهء ٥١ ( ترجمه ) .
</p>
<p style="direction:rtl;">١١) Mrs. Lucas
</p>
<p style="direction:rtl;">١٢) نقل از کتاب A Brief Account of My Visit to 'Akka " " ) شرح 
</p>
<p style="direction:rtl;">مختصری از سفرم به عکّا ) صفحات ٢٥و ٢٦ ( ترجمه ) .
</p>
<p style="direction:rtl;">١٣) Thornton Chase.
</p>
<p style="direction:rtl;">ص ٧٠
</p>
<p style="direction:rtl;">و محنت و آشوب و اضطراب برای امور دنيوی در آنجا راه ندارد "(١٤) .
</p>
<p style="direction:rtl;">در نظر اغلب مردم مصائب زندان از اعظم بلايا و رزايا محسوب
</p>
<p style="direction:rtl;">است ولکن برای حضرت عبدالبهاء ترس و وحشتی نداشت چنانکه از
</p>
<p style="direction:rtl;">زندان چنين مرقوم فرموده‌اند : " لاتحزن من سجنی و بلائی لانّ هذا
</p>
<p style="direction:rtl;">السّجن حديقتی الغنّاء و جنّتی المأوی و سرير السّلطنة لی بين الوری و امّا بلائی
</p>
<p style="direction:rtl;">فی سجنی هو تاجٌ لی وبه افتخر بين الابرار "(١٥) و نيز :
</p>
<p style="direction:rtl;">" در اوقات آسايش و راحت و عيش و عشرت و صحّت و عافيت و فرح و مسرّت 
</p>
<p style="direction:rtl;">هر نفسی مرد ميدانست ولی اگر نفسی در اوقات سختی و محنت و بلا و رنج و عنا مسرور 
</p>
<p style="direction:rtl;">و شادمان باشد آن دليل بر علوّ همّت و شرافت منزلت اوست "(١٦) .
</p>
<p style="direction:rtl;">هيئت‌های تفتيشيّه
</p>
<p style="direction:rtl;">در سالهای ١٩٠٤ و ١٩٠٧ هيئت‌هائی از طرف دولت عثمانی تعيين
</p>
<p style="direction:rtl;">و اعزام شدند تا دربارهء اتّهامات عليه حضرت عبدالبهاء تحقيق نمايند و شهود
</p>
<p style="direction:rtl;">کاذب نيز بر ضدّ ايشان مطالبی اظهار نمودند. ولی حضرت عبدالبهاء در
</p>
<p style="direction:rtl;">عين آنکه اتّهامات و مفتريات آنها را ردّ نمودند آمادگی کامل خود را برای
</p>
<p style="direction:rtl;">قبول هرگونه رأيی که از محکمه صادر شود اعلام نموده فرمودند اگر بزندان
</p>
<p style="direction:rtl;">افکنند يا در کوچه و بازار بکشانند ، لعن کنند يا آب دهان اندازند ،
</p>
<p style="direction:rtl;">سنگسار نمايند يا هر خفّت و ذلّتی روا دارند ، در هوا بياويزند و يا تيرباران
</p>
<p style="direction:rtl;">کنند، باز مسرور و شادمان خواهند بود .
</p>
<p style="direction:rtl;">------------------------------------------------------------------------------
</p>
<p style="direction:rtl;">١٤) ترجمه از کتاب In Galilee" " (در جليل) ، صفحهء ٢٤ .
</p>
<p style="direction:rtl;">١٥) نقل از لوح مبارک حضرت عبدالبهاء بافتخار مستر " کلارنس اسميث "
</p>
<p style="direction:rtl;">( Clarence Smith ) )از روی نسخهء خطّی ) .
</p>
<p style="direction:rtl;">١٦) ترجمه از متن انگليسی کتاب .
</p>
<p style="direction:rtl;">ص ٧١
</p>
<p style="direction:rtl;">در فاصله بين انعقاد جلسات هيئتهای تفتيشيّه با کمال آرامش
</p>
<p style="direction:rtl;">و مسرّت بامور عادی زندگی ميپرداختند در باغ بنشاندن درختهای ميوه
</p>
<p style="direction:rtl;">مشغول ميشدند و با نهايت وقار و شکوه حاکی از آزادی روحانی در يک
</p>
<p style="direction:rtl;">مجلس عروسی شرکت فرمودند . کنسول اسپانيا تقاضا کرد کشتی حاضر
</p>
<p style="direction:rtl;">است بهر بندری اراده نمايند مسافرت فرمايند ولی با ابراز تشکّر از قبول
</p>
<p style="direction:rtl;">اين پيشنهاد معذرت خواسته فرمودند عواقب کار هر چه باشد بايد بر اثر
</p>
<p style="direction:rtl;">اقدام حضرت باب و جمال قدم رفتار نمايند زيرا آنان هيچگاه در صدد
</p>
<p style="direction:rtl;">نجات خود برنيامدند و از مقابل دشمنان فرار نکردند. معذلک باکثر بهائيان
</p>
<p style="direction:rtl;">مقيم عکّا و حوالی آن بعلّت خطراتی که در پيش بود توصيه فرمودند که دور
</p>
<p style="direction:rtl;">شوند و خودشان تنها با عدّه‌ای قليل از دوستان مخلص باقيمانده بانتظار سرنوشت نشستند .
</p>
<p style="direction:rtl;">چهار نفر مأمورين فاسد عضو هيئت تفتيشيّهء اخير در اوائل زمستان
</p>
<p style="direction:rtl;">سال ١٩٠٧ بعکّا وارد و پس از يکماه اقامت و بصورت ظاهر انجام
</p>
<p style="direction:rtl;">تحقيقات بصوب استانبول عزيمت نمودند باين نيّت که گزارش دهند
</p>
<p style="direction:rtl;">مفتريات عليه حضرت عبدالبهاء بثبوت رسيده و نفی يا اعدامشان را
</p>
<p style="direction:rtl;">سفارش کنند. ولکن بمحض رسيدن بخاک ترکيه انقلاب بوقوع پيوست و آن
</p>
<p style="direction:rtl;">چهار نفر اعضای هيئت که از طرفداران رژيم قديم بودند برای نجات
</p>
<p style="direction:rtl;">جان خود مجبور بفرار شدند . حزب ترک جوان امور حکومت را بدست
</p>
<p style="direction:rtl;">گرفتند تمام زندانيان سياسی و مذهبی در سراسر امپراطوری عثمانی آزاد
</p>
<p style="direction:rtl;">شدند . در سپتامبر ١٩٠٨ حضرت عبدالبهاء از زندان خلاصی يافتند
</p>
<p style="direction:rtl;">و سال بعد سلطان عبدالحميد خود بزندان افتاد .
</p>
<p style="direction:rtl;">سفرهای مبارک بغرب
</p>
<p style="direction:rtl;">پس از رهائی از زندان حضرت عبدالبهاء همان زندگانی طاهر
</p>
<p style="direction:rtl;">قدسی خود را ادامه داده دائماً بفعّاليّتهای تبليغی و مکاتبه و مخابره و رسيدگی
</p>
<p style="direction:rtl;">ص ٧٢
</p>
<p style="direction:rtl;">بحال فقرا و مرضی ميپرداختند و تنها تغييری که حاصل شد اين بود که از
</p>
<p style="direction:rtl;">عکّا بحيفا نقل مکان فرمودند و سپس از حيفا باسکندريّه رفته در ماه اوت
</p>
<p style="direction:rtl;">١٩١١ نخستين مسافرت خود را بعالم غرب آغاز فرمودند . در ضمن اين
</p>
<p style="direction:rtl;">مسافرتها حضرت عبدالبهاء با همه گونه نفوسی که دارای عقايد مختلفه بودند
</p>
<p style="direction:rtl;">ملاقات و امر حضرت بهاءاللّه را مبنی بر " عاشروا مع الاديان کلّها بالرّوح
</p>
<p style="direction:rtl;">و الرّيحان " کاملاً اجرا می‌فرمودند. و در اوايل سپتامبر ١٩١١ بلندن وارد
</p>
<p style="direction:rtl;">يکماه در آنجا اقامت نمودند و علاوه بر مکالمات روزانه با طالبين حقيقت
</p>
<p style="direction:rtl;">و مباشرت به بسياری از امور ديگر در کليسای سيتی تمپل (١٧) بنا بدعوت
</p>
<p style="direction:rtl;">اسقف محترم ر . ج . کمپبل (١٨) و در کليسای بزرگ سنت جونز
</p>
<p style="direction:rtl;">وست مينستر (١٩) بدعوت آرک ديکن ويلبرفورس (٢٠) در حضور جماعت
</p>
<p style="direction:rtl;">کثير القای خطابه فرمودند و در ضيافت شهردار حضور يافتند. سپس
</p>
<p style="direction:rtl;">بپاريس عزيمت فرموده و در آنجا نيز اوقات مبارک بخطابات و نطقهای
</p>
<p style="direction:rtl;">روزانه و صحبت با نفوس مستعدّه از ملّيّتها و طبقات مختلفه ميگذشت . در
</p>
<p style="direction:rtl;">ماه دسامبر بمصر مراجعت فرمودند و در بهار سال بعد باستدعای مکرّر احبّای
</p>
<p style="direction:rtl;">امريکا بصوب ايالات متّحده عزيمت فرموده در ماه آوريل ١٩١٢ به
</p>
<p style="direction:rtl;">نيويورک وارد شدند. و در طی نه ماه از ساحل شرقی تا ساحل غربی امريکا
</p>
<p style="direction:rtl;">مسافرت فرموده با همه گونه نفوس از محصّلين دانشگاه ، سوسياليستها ،
</p>
<p style="direction:rtl;">مورمونها ، يهوديان ، مسيحيان ، زنادقه و اسپرانتيستها صحبت فرموده و نيز
</p>
<p style="direction:rtl;">در مجامع طرفداران صلح و کلوپهای افکار جديد و جمعيّتهای طرفدار حقوق
</p>
<p style="direction:rtl;">نسوان و کليساهای مذاهب مختلفهء مسيحی خطاباتی بليغ مناسب ذوق
</p>
<p style="direction:rtl;">و استعداد حاضرين ايراد فرمودند . در پنجم دسامبر با کشتی بطرف
</p>
<p style="direction:rtl;">------------------------------------------------------------------------------
</p>
<p style="direction:rtl;">١٧) City Temple.١٨) Rev. R. J. Campbell.
</p>
<p style="direction:rtl;">١٩) St. John's, Westminster.٢٠) Archdeacon Wilberforce.
</p>
<p style="direction:rtl;">ص ٧٣
</p>
<p style="direction:rtl;">انگلستان حرکت فرموده شش هفته در آنجا اقامت کرده و از شهرهای
</p>
<p style="direction:rtl;">ليورپول ، لندن ، بريستول و ادينبورگ ديدن فرمودند . در ادينبورگ خطابهء
</p>
<p style="direction:rtl;">مهمّی در مجمع اسپرانتيستها ايراد نموده و ضمناً فرمودند که احبّای شرق را
</p>
<p style="direction:rtl;">بياد گرفتن زبان اسپرانتو تشويق کرده‌اند تا باينوسيله ميان شرق و غرب بيشتر
</p>
<p style="direction:rtl;">تفاهم حاصل گردد . پس از دو ماه اقامت در پاريس که اوقات مبارک
</p>
<p style="direction:rtl;">کما فی السّابق بمصاحبه‌ها و کنفرانسهای روزانه ميگذشت به اشتوتگارت
</p>
<p style="direction:rtl;">عزيمت فرمودند و در آنجا در مجالس متعدّدهء بسيار موفّقيّت آميز بهائيان 
</p>
<p style="direction:rtl;">آلمان شرکت فرموده از آنجا به بوداپست و وين تشريف فرما شدند و جمعيّتهای
</p>
<p style="direction:rtl;">ديگر تأسيس فرمودند و سر انجام در ماه مه ١٩١٢ بمصر بازگشت و در پنجم
</p>
<p style="direction:rtl;">دسامبر ١٩١٣ بحيفا مراجعت فرمودند .
</p>
<p style="direction:rtl;">مراجعت بارض اقدس
</p>
<p style="direction:rtl;">در اين موقع سنّ مبارک به هفتاد سال رسيده و از صدمات و مشقّات
</p>
<p style="direction:rtl;">اين مسافرتهای طولانی در مغرب زمين هيکل جسمانی فرسوده و قوا بتحليل
</p>
<p style="direction:rtl;">رفته بود . روزی پس از مراجعت از اين سفرها بيانات تأثّر انگيز ذيل را
</p>
<p style="direction:rtl;">خطاب بياران فرمودند :
</p>
<p style="direction:rtl;">" ای احبّا وقتی ميآيد که از بين شما مفارقت ميکنم آنچه بايد بکنم
</p>
<p style="direction:rtl;">کرده‌ام تا اندازه‌ای که قوّه داشتم بامر حضرت بهاءاللّه خدمت کردم
</p>
<p style="direction:rtl;">شب و روز در مدّت حيات آرام نگرفتم بی‌نهايت آرزومندم ببينم احبّای
</p>
<p style="direction:rtl;">عزيز مسئوليّت امر مبارک را بعهده ميگيرند. هنگام ندا بملکوت ابهی است
</p>
<p style="direction:rtl;">امروز روز روح و ريحان احبّاء اللّه است. تمام قوای جسمانی خود را صرف
</p>
<p style="direction:rtl;">نموده‌ام و روح حيات من بشارت وحدت اهل بهاست آذان خود را بخاور
</p>
<p style="direction:rtl;">و باختر بجنوب و شمال متوجّه داشته‌ام تا از آهنگ محبّت و الفتی که در
</p>
<p style="direction:rtl;">مجامع احبّا بلند ميشود لذّت برم. ايّام حيات من معدود است و ديگر سروری
</p>
<p style="direction:rtl;">از برای من نمانده خيلی آرزو دارم ببينم احبّا مانند سلسله لئالی درخشنده
</p>
<p style="direction:rtl;">ص ٧٤
</p>
<p style="direction:rtl;">و نجوم منير و اشعّه ساطعه شمس و غزالان يک مرغزار متّحد گردند. عندليب
</p>
<p style="direction:rtl;">غيبی از برای آنها متغنّی است گوش دهند طير بهشتی مترنّم است از آن
</p>
<p style="direction:rtl;">غفلت ننمايند ندای ابهی بلند است باستماع بشتابند منادی ميثاق دعوت
</p>
<p style="direction:rtl;">ميکند اطاعت نمايند. خيلی مترصّد و مشتاق حصول بشاراتم که بشنوم احبّا
</p>
<p style="direction:rtl;">مجسّمهء خلوص و صداقت و محبّت و دوستی و روح و ريحانند. آيا بدينوسيله احبّا
</p>
<p style="direction:rtl;">قلب مرا مسرور نميدارند؟ آيا آرزوی قلب را متحقّق نميسازند؟ آيا بميل من
</p>
<p style="direction:rtl;">رفتار نمی نمايند؟ آيا اشواق قلبيّه مرا بموقع اجرا نميگذارند؟ آيا بندای من گوش
</p>
<p style="direction:rtl;">نميدهند؟ من منتظرم و با کمال صبر منتظرم "(٢١) .
</p>
<p style="direction:rtl;">دشمنان امر بهائی که با ريختن خون حضرت باب و سرگونی حضرت
</p>
<p style="direction:rtl;">بهاءاللّه از موطن خويش و مسجونيّت مادام الحيات و واقعهء صعود آن
</p>
<p style="direction:rtl;">حضرت قوّت قلب يافته بودند اينک از نقاهت و ضعف جسمانی حضرت
</p>
<p style="direction:rtl;">عبدالبهاء پس از مراجعت از مسافرتهای مغرب زمين بار ديگر مشعوف
</p>
<p style="direction:rtl;">و اميدوار شدند ولی مجدّداً اميدشان مبدّل بيأس شد چون ديری نگذشت که
</p>
<p style="direction:rtl;">حضرت عبدالبهاء مجدّد بمکاتبه پرداختند از جمله چنين مرقوم فرمودند :
</p>
<p style="direction:rtl;">" البتّه جسد عنصری و قوای بشری تحمّل اين مشقّت مستمرّی
</p>
<p style="direction:rtl;">ننمايد ... ولی عون و صون حضرت مقصود نصير و ظهير عبدالبهای عليل
</p>
<p style="direction:rtl;">و ضعيف بود ... بعضی ميگويند که عبدالبهاء مشرف بر وداع است و قوای
</p>
<p style="direction:rtl;">او رو بانحطاط و ناتوانی لهذا عنقريب اين عوارض سبب خاتمه زندگانی
</p>
<p style="direction:rtl;">گردد. نه چنان است الحمدللّه بعنايت جمال مبارک هر چند جسم در
</p>
<p style="direction:rtl;">بلايای سبيل مبارک بگمان ناقضان و ناقصان ناتوان آيد ولی قوای حقيقی در
</p>
<p style="direction:rtl;">نهايت جوانی و توانائی و الحمدللّه حال بفضل و موهبت جمال مبارک قوّه
</p>
<p style="direction:rtl;">----------------------------------------------------------------------------------------
</p>
<p style="direction:rtl;">٢١) ترجمه از اصل انگليسی نقل از خاطرات يوميّهء احمد سهراب ( نجم باختر ، سال
</p>
<p style="direction:rtl;">پنجم شمارهء صد ص ١٠٤ .
</p>
<p style="direction:rtl;">ص ٧٥
</p>
<p style="direction:rtl;">جسمانی نيز حاصل و سنوحات رحمانی شامل و بشارات ربّانی واضح و فرح روحانی لائح "(٢٢) .
</p>
<p style="direction:rtl;">چه در زمان جنگ اروپا و چه بعد از آن حضرت عبدالبهاء در
</p>
<p style="direction:rtl;">خلال مشغوليّات و گرفتاريهای بيشمار مکاتيب عديدهء مهمّ والهام بخشی
</p>
<p style="direction:rtl;">صادر فرمودند که پس از افتتاح مجدّد باب ارتباط و مخابرات احبّا را در
</p>
<p style="direction:rtl;">سراسر دنيا بجذبه و شور و همّت جديدی در سبيل خدمت بامر دلالت
</p>
<p style="direction:rtl;">و ترغيب نمود و بر اثر الهام و نفوذ اين مکاتيب امر الهی با قدمهای سريع
</p>
<p style="direction:rtl;">پيشرفت و انتشار يافت و در همه جا آثار قوّت و قدرت آئين رحمانی مشهود و نمايان گشت .
</p>
<p style="direction:rtl;">حيفا در زمان جنگ
</p>
<p style="direction:rtl;">يک نمونهء جالب از مآل انديشی حضرت عبدالبهاء چند ماه
</p>
<p style="direction:rtl;">بلافاصله قبل از اشتعال نائرهء حرب بمنصّه ظهور رسيد . معمولاً در زمان
</p>
<p style="direction:rtl;">صلح عدّه کثيری از زائران ايرانی و سائر اقاليم عالم در حيفا مجتمع بودند .
</p>
<p style="direction:rtl;">قريب شش ماه قبل از وقوع جنگ يکی از بهائيان قديم مقيم حيفا عريضهء
</p>
<p style="direction:rtl;">چند نفر از بهائيان ايران را که از حضور مبارک استدعای تشرّف نموده
</p>
<p style="direction:rtl;">بودند تقديم داشت ولی حضرت عبدالبهاء اجازه نفرمودند. و از آن تاريخ
</p>
<p style="direction:rtl;">ببعد متدرّجاً زائرانی را که در حيفا بودند مرخّص فرمودند بقسميکه در
</p>
<p style="direction:rtl;">آخر ماه جولای ١٩١٤ احدی باقی نمانده بود. و چون در نخستين روزهای
</p>
<p style="direction:rtl;">ماه اگوست آتش جنگ ناگهان شعله ور گرديد و عالم را بوحشت
</p>
<p style="direction:rtl;">انداخت حکمت آن حزم و مآل انديشی ظاهر و هويدا گشت .
</p>
<p style="direction:rtl;">و با وقوع جنگ حضرت عبدالبهاء که تا آن موقع پنجاه و پنج سال
</p>
<p style="direction:rtl;">از عمر شريف را در سرگونی و حبس گذرانيده بودند بار ديگر در واقع
</p>
<p style="direction:rtl;">--------------------------------------------------------------------------------------
</p>
<p style="direction:rtl;">٢٢) لوح مبارک حضرت عبدالبهاء بافتخار عموم احبای شرق و غرب ، نقل از مکاتيب
</p>
<p style="direction:rtl;">عبدالبهاء ، ج ٤ ، ص ١٦٦ و ١٦٨ .
</p>
<p style="direction:rtl;">ص ٧٦
</p>
<p style="direction:rtl;">زندانی حکومت عثمانی گرديدند . ارتباط و مکاتبه با ياران و مؤمنين خارج از
</p>
<p style="direction:rtl;">سوريّه تقريباً بطور کلّی قطع شد و آن حضرت و عدّهء قليل پيروانش دوباره
</p>
<p style="direction:rtl;">گرفتار مشکلات وتضييقات از کمی آذوقه و خطر عظيم جانی و ناملايمات شدند .
</p>
<p style="direction:rtl;">حضرت عبدالبهاء در طول جنگ دائماً مشغول رتق و فتق و رسيدگی
</p>
<p style="direction:rtl;">باحتياجات مادّی و روحانی اطرافيان خود بودند و در نزديک طبريّه بعمليّات
</p>
<p style="direction:rtl;">وسيع کشاورزی پرداخته باينوسيله محصول گندم زيادی بدست آمد که نه
</p>
<p style="direction:rtl;">فقط مانع قحطی برای بهائيان گرديد بلکه احتياجات صدها نفر از فقرا
</p>
<p style="direction:rtl;">و مساکين اديان مختلفه در حيفا و عکّا برآورده شد .
</p>
<p style="direction:rtl;">رعايت و ملاطفت آن حضرت شامل حال همه بود و در تخفيف
</p>
<p style="direction:rtl;">مصائب عموم تا حدّ امکان ميکوشيدند بصدها نفر از فقرا روزانه مبلغی
</p>
<p style="direction:rtl;">عنايت ميفرمودند وعلاوه بر پول بآنها نان هم احسان می‌شد و اگر نان
</p>
<p style="direction:rtl;">موجود نبود خرما يا امثال آن ميدادند . برای تسلّای خاطر و کمک بمؤمنين
</p>
<p style="direction:rtl;">و مردم فقير اغلب بعکّا تشريف ميبردند و در مدّت جنگ هر روز با پيروان
</p>
<p style="direction:rtl;">خود ملاقات مينمودند و در آن سالهای پر اضطراب ياران و دوستان بپاس
</p>
<p style="direction:rtl;">کمکهای ايشان اوقات را بخوشی و آسودگی گذرانيدند .
</p>
<p style="direction:rtl;">سر عبدالبهاء عباس
</p>
<p style="direction:rtl;">در ٢٣ سپتامبر ١٩١٨ ساعت سه بعد از ظهر وقتی سوار نظام
</p>
<p style="direction:rtl;">انگليسی و هندی پس از بيست و چهار ساعت جنگ بر شهر حيفا مستولی
</p>
<p style="direction:rtl;">شده باوضاع وحشت ز‌ای جنگ در دوران حکومت عثمانی خاتمه دادند
</p>
<p style="direction:rtl;">سرور و شادمانی زيادی در شهر حاصل گشت .
</p>
<p style="direction:rtl;">از اوّلين روزهای اشغال انگليس عدّهء زيادی از سربازان و مأمورين
</p>
<p style="direction:rtl;">دولتی از جميع طبقات حتّی صاحبان مناصب عاليه برای ملاقات
</p>
<p style="direction:rtl;">و مذاکره و استفاده از محضر نورانی و سعهء نظر و حدّت بصيرت حضرت
</p>
<p style="direction:rtl;">ص ٧٧
</p>
<p style="direction:rtl;">عبدالبهاء شرفياب ميشدند و از خصائل و آداب عاليه و مهربانی و مهمان نوازی
</p>
<p style="direction:rtl;">ايشان بهره ميگرفتند و اوليای امور دولت چنان از صفات حميده و مجهودات
</p>
<p style="direction:rtl;">عظيمهء ايشان که بنفع صلح و آشتی و سعادت حقيقی ملّت اعمال ميشد
</p>
<p style="direction:rtl;">متأثّر و خشنود شدند که نشان امتياز (٢٣) از طرف امپراطوری انگلستان
</p>
<p style="direction:rtl;">بايشان تقديم گرديد و مراسم آن در روز ٢٧ آوريل ١٩٢٠ در باغ حکمران نظامی حيفا بعمل آمد .
</p>
<p style="direction:rtl;">سالهای اخير
</p>
<p style="direction:rtl;">در زمستان ١٩٢٠-١٩١٩ نگارنده اين کتاب توفيق آنرا يافت که
</p>
<p style="direction:rtl;">مدّت دو ماه و نيم بعنوان مهمان در حضور حضرت عبدالبهاء بگذراند و از
</p>
<p style="direction:rtl;">نزديک شاهد زندگانی روزانهء ايشان باشد . در آن زمان هر چند سنّ مبارک
</p>
<p style="direction:rtl;">هفتاد و شش سال بود معذلک بنيهء بسيار قوی و کارهائی را که روزانه انجام
</p>
<p style="direction:rtl;">ميدادند فوق تصوّر بود . هر چند گاهی خستگی عارض ميشد ولی با قدرت
</p>
<p style="direction:rtl;">عجيبی صحّت و عافيت خود را باز مييافتند و هميشه آمادهء خدمت بکسانی
</p>
<p style="direction:rtl;">بودند که بآن احتياج بيشتری داشتند. حوصلهء بيحدّ و حصر و لطف و رأفت
</p>
<p style="direction:rtl;">و ملاطفت و روح سازش و بردباری محضر مبارکش را منبع فيوضات ساخته
</p>
<p style="direction:rtl;">بود . بر حسب عادت هر شب مدّت درازی را بدعا و مناجات
</p>
<p style="direction:rtl;">ميگذرانيدند . از فجر تا شام بجز اندک استراحت بعد از ناهار متّصلاً
</p>
<p style="direction:rtl;">بخواندن و جواب نوشتن عرايض واصله از کشورهای متعدّد و تمشيت امور
</p>
<p style="direction:rtl;">کثيرهء امر اللّه و بيت مشغول می‌شدند. بعد از ظهرها معمولاً قدری فراغت
</p>
<p style="direction:rtl;">يافته سواره يا پياده کمی رفع خستگی ميفرمودند حتّی در آن موقع نيز يک يا
</p>
<p style="direction:rtl;">چند نفر از زائرين همراه بوده با آنها در اطراف مسائل روحانی صحبت
</p>
<p style="direction:rtl;">مينمودند يا از فرصت استفاده کرده در راه از بعضی از فقرا ديدن
</p>
<p style="direction:rtl;">و استمالت ميفرمودند . پس از مراجعت احبّا را برای اجتماع در محفل معمولی
</p>
<p style="direction:rtl;">--------------------------------------------------------------------------------
</p>
<p style="direction:rtl;">٢٣) Knighthood.
</p>
<p style="direction:rtl;">ص ٧٨
</p>
<p style="direction:rtl;">شبانگاه بسالن بزرگی ميخواندند. چه در موقع ناهار و چه در موقع شام
</p>
<p style="direction:rtl;">عدّه‌ای از زائرين و ياران سر سفره مهمان آن حضرت بودند و آنان را با نقل
</p>
<p style="direction:rtl;">حکايات لطيفه مسرور و مشعوف ميداشتند و همچنين بيانات بسيار مفيد در
</p>
<p style="direction:rtl;">موضوعهای متنوّعه ادا ميفرمودند . اغلب ميفرمودند : " خانهء من خانهء
</p>
<p style="direction:rtl;">شادمانی و فرح است " ، و حقيقتاً چنين بود . نفوس مختلفه از نژادها و رنگها
</p>
<p style="direction:rtl;">و ملّيّتها و اديان متفاوته را با کمال مهمان‌ نوازی بدور يک ميز با روح وحدت و دوستی 
</p>
<p style="direction:rtl;">صميمی جمع و مسرور ميداشتند. آن حضرت فی الحقيقه نه تنها برای جامعهء کوچک 
</p>
<p style="direction:rtl;">حيفا بلکه برای تمام بهائيان در سراسر دنيا بمنزلهء پدری شفوق و مهربان بودند .
</p>
<p style="direction:rtl;">صعود حضرت عبدالبهاء
</p>
<p style="direction:rtl;">مشاغل متنوّعهء حضرت عبدالبهاء با وجود ضعف و خستگی روز
</p>
<p style="direction:rtl;">افزون جسمانی با مختصر تخفيف تا يکی دو روز قبل از پايان حيات ادامه
</p>
<p style="direction:rtl;">داشت . روز جمعه ٢٥ نوامبر ١٩٢١ برای نماز ظهر به جامع حيفا
</p>
<p style="direction:rtl;">تشريف فرما شدند سپس با دست خود بر طبق معمول وجوهی بفقراء
</p>
<p style="direction:rtl;">عنايت فرمودند پس از ناهار چند لوح ديکته نمودند و مختصر استراحتی
</p>
<p style="direction:rtl;">فرموده در باغ بقدم زدن مشغول و با باغبان صحبت فرمودند . شبانگاه پس
</p>
<p style="direction:rtl;">از اظهار تبريک و نصايح مشفقانه بخادم محبوب و با وفای عائلهء مبارکه که
</p>
<p style="direction:rtl;">همانروز عروسی کرده بود، در محفل معمولی احبّا در سالن بيت حضور
</p>
<p style="direction:rtl;">يافتند. هنوز سه روز نگذشته بود که در روز دوشنبه ٢٨ نوامبر ساعت يک
</p>
<p style="direction:rtl;">و نيم صبح چنان با آرامش صعود فرمودند که دو صبيّهء مبارک که در کنار
</p>
<p style="direction:rtl;">بستر مراقب بودند تصوّر ميکردند بآرامی بخواب رفته‌اند .
</p>
<p style="direction:rtl;">اين خبر مؤلم بزودی در سراسر شهر اشتهار يافت و بوسيلهء تلگراف
</p>
<p style="direction:rtl;">بجميع نقاط عالم مخابره شد و صبح روز بعد ( سه‌شنبه ٢٩ نوامبر ) مراسم تشييع جنازه بعمل آمد .
</p>
<p style="direction:rtl;">ص ٧٩
</p>
<p style="direction:rtl;">" ... تشييع جنازه‌ای بود که حيفا و فلسطين نظير آنرا نديده بود ...
</p>
<p style="direction:rtl;">تأثّرات و احساسات قلبی عموم چنان عميق بود که هزاران نفر تشييع
</p>
<p style="direction:rtl;">کنندگان را که از مذاهب و نژادها و السنهء مختلف بودند در اين مراسم گرد
</p>
<p style="direction:rtl;">هم آورده بود . مندوب سامی سر هربرت ساموئيل (٢٤) حاکم قدس
</p>
<p style="direction:rtl;">شريف ، حاکم فنيقيّه ، سران عمدهء حکومت ، کنسولهای دول مختلفه،
</p>
<p style="direction:rtl;">اهالی حيفا ، رؤسای طوائف مختلف مذهبی ، اشراف فلسطين از کليمی ،
</p>
<p style="direction:rtl;">مسيحی ، مسلمان ، درزی ، مصری ، يونانی ، ترک و کرد و جمعی از
</p>
<p style="direction:rtl;">احبّای امريکائی و اروپائی و احبّای محلّی از رجال و نساء و اولاد آنها از تمام
</p>
<p style="direction:rtl;">طبقات تقريباً ده هزار نفر در تعزيت محبوب عزيزشان شريک و سهيم
</p>
<p style="direction:rtl;">بودند ... کلّ بيک آواز فغان مينمودند : " ای خدا، ای خدا، پدر ما از ما
</p>
<p style="direction:rtl;">مفارقت نمود " ... اين جمع کثير در نهايت آرامی از پيچ و خمهای کوه
</p>
<p style="direction:rtl;">کرمل ، تاکستان الهی ، بالا ميرفتند ... بعد از دو ساعت بباغچهء مقام
</p>
<p style="direction:rtl;">اعلی رسيدند ... چون اين جمع کثير حول عرش مقدّس جنب مقام اعلی
</p>
<p style="direction:rtl;">گرد آمدند نمايندگان فرق مختلفهء اسلامی ، مسيحی و يهود با قلبی پر از
</p>
<p style="direction:rtl;">آتش محبّت عبدالبهاء بعضی بالبداهه و برخی با تهيّهء سابق نطقها و خطابات
</p>
<p style="direction:rtl;">مؤثّری در توديع ايراد نمودند و آخرين عواطف بندگی و وداع را در ساحت
</p>
<p style="direction:rtl;">يگانه محبوب خود اظهار داشتند و چنان در ستايش و تقديس آن مربّی
</p>
<p style="direction:rtl;">واقعی و آشتی دهندهء نوع بشر در اين عصر پر آلام و محن متّحداً زبان
</p>
<p style="direction:rtl;">گشودند که ديگر برای احبّا مجال تکلّم نماند ... "(٢٥) نه نفر از ناطقين
</p>
<p style="direction:rtl;">که همهء آنها از نمايندگان عمدهء جوامع اسلامی ، مسيحی و کليمی بودند با
</p>
<p style="direction:rtl;">عباراتی بليغ و احساساتی رقيق باظهار محبّت و تمجيد حيات مقدّس و مجيد
</p>
<p style="direction:rtl;">مبارکی که خاتمه يافته بود زبان گشودند. سپس عرش مبارک با کمال آرامی
</p>
<p style="direction:rtl;">و وقار در ضريح مقدّس و سادهء خود قرار داده شد .
</p>
<p style="direction:rtl;">-------------------------------------------------------------------------------
</p>
<p style="direction:rtl;">٢٤) Sir Herbert Samuel.
</p>
<p style="direction:rtl;">٢٥) نقل از شرح صعود حضرت عبدالبهاء ، ( ترجمه از اصل انگليسی ) .
</p>
<p style="direction:rtl;">ص ٨٠
</p>
<p style="direction:rtl;">بديهی است اين تجليل جليل بخاطر کسی بود که تمامی حيات
</p>
<p style="direction:rtl;">شريفش را برای اتّحاد اديان و اجناس و السنه فدا کرده بود واين تجليل
</p>
<p style="direction:rtl;">دليل بر آن بود که زحمات دوره حيات آن حضرت بی‌اثر نبوده و نوايای
</p>
<p style="direction:rtl;">حضرت بهاءاللّه که نه فقط الهام بخش قلب بلکه در سراسر حيات
</p>
<p style="direction:rtl;">آن حضرت مجسّم بود در ارکان جهان شروع بنفوذ نموده و حدودات و قيودات
</p>
<p style="direction:rtl;">حزبی و طبقاتی را که قرنها ميان مسلمين و نصاری و يهود و مذاهب و ملل
</p>
<p style="direction:rtl;">مختلفهء ديگر جدائی افکنده و افراد عائلهء انسانی را از هم دور ساخته از ميان بردارد .
</p>
<p style="direction:rtl;">آثار و خطابات مبارکه
</p>
<p style="direction:rtl;">آثار حضرت عبدالبهاء بسيار زياد واغلب بصورت مکاتيبی است
</p>
<p style="direction:rtl;">که بعنوان احبّا يا سائلين و پژوهندگان صادر شده است . بسياری از نطقها
</p>
<p style="direction:rtl;">و خطابات مبارک نيز ضبط شده و تعدادی از آنها بچاپ رسيده است . از
</p>
<p style="direction:rtl;">هزاران زائر و مسافری که در عکّا و حيفا بزيارت حضرتش مشرّف شده‌اند
</p>
<p style="direction:rtl;">عدّه کثيری احساسات خود را برشتهء تحرير درآورده و بسياری از اين
</p>
<p style="direction:rtl;">خاطرات اکنون بصورت مطبوع موجود است .
</p>
<p style="direction:rtl;">تعليمات آن حضرت از اين جهت بطور کامل ضبط شده و شامل
</p>
<p style="direction:rtl;">مواضيع متعدّد و متنوّع است . در حلّ بسياری از مسائل شرق و غرب بيش
</p>
<p style="direction:rtl;">از پدر بزرگوارشان بشرح و بسط پرداخته و اصول و مبادی کلّی حضرت
</p>
<p style="direction:rtl;">بهاءاللّه را بتفصيل تبيين فرموده‌اند. بسياری از آثار آن حضرت هنوز بهيچيک از
</p>
<p style="direction:rtl;">زبانهای غربی ترجمه نشده‌است ولی از آنچه موجود است ميتوان معرفت
</p>
<p style="direction:rtl;">عميق و کامل به مهمترين اصول و تعاليم آن حضرت حاصل نمود .
</p>
<p style="direction:rtl;">حضرت عبدالبهاء بزبانهای فارسی و عربی و ترکی تکلّم ميفرمودند در
</p>
<p style="direction:rtl;">مسافرتهايشان بمغرب زمين نطقها و خطابات عموماً ترجمه ميشد و معلومست
</p>
<p style="direction:rtl;">که در ضمن ترجمه مقدار زيادی از لطافت و فصاحت و قدرت خود را از
</p>
<p style="direction:rtl;">ص ٨١
</p>
<p style="direction:rtl;">دست ميداد معذلک کلمات و بيانات چنان توأم با قدرت و هيمنهء روح بود
</p>
<p style="direction:rtl;">که در هر شنونده تأثير شديد ميکرد .
</p>
<p style="direction:rtl;">مقام حضرت عبدالبهاء
</p>
<p style="direction:rtl;">مقام فريدی که جمال مبارک بحضرت عبدالبهاء تفويض فرموده‌اند
</p>
<p style="direction:rtl;">بشرحی است که در اين آيه از کتاب اقدس نازل گرديده است :
</p>
<p style="direction:rtl;">" اذا غيض بحر الوصال وقضی کتاب المبدأ فی المآل توجّهوا الی من
</p>
<p style="direction:rtl;">اراده اللّه الّذی انشعب من هذا الاصل القديم " . و نيز :
</p>
<p style="direction:rtl;">" ... ارجعوا ما لا عرفتموه من الکتاب الی الفرع المنشعب من هذا الاصل القويم " .
</p>
<p style="direction:rtl;">حضرت عبدالبهاء خود چنين مرقوم فرموده‌اند :
</p>
<p style="direction:rtl;">حضرت بهاءاللّه باثر قلم اعلی کتاب عهد مرقوم فرمود ... و بنصّ
</p>
<p style="direction:rtl;">کتاب اقدس مرکز ميثاق را مبيّن کتاب فرمودند که از اوّل ابداع تا يومنا
</p>
<p style="direction:rtl;">هذا در ظهور مظاهر مقدّسه چنين عهد محکم متينی گرفته نشده "(٢٦) .
</p>
<p style="direction:rtl;">همان عبوديّت صرفهء حضرت عبدالبهاء در قيام به انتشار امر
</p>
<p style="direction:rtl;">حضرت بهاءاللّه در شرق و غرب عالم باعث شد که گاه بهائيان در بارهء
</p>
<p style="direction:rtl;">مقام آن حضرت دچار ابهام و سرگردانی شوند . روح قدسی که در کلمات
</p>
<p style="direction:rtl;">و اعمال آن حضرت متجلّی بود و قوای نافذهء ملکوتی که از آن حضرت تراوش
</p>
<p style="direction:rtl;">ميکرد و معتقدات تقليدی را در هم ميشکست، بعضی بهائيان را باين تصوّر
</p>
<p style="direction:rtl;">انداخت که با تشبيه حضرت عبدالبهاء بمظهر ظهور الهی و با ستايش ايشان
</p>
<p style="direction:rtl;">بعنوان " رجعت مسيح " نسبت بآن حضرت ادای احترام کنند. و حال آنکه
</p>
<p style="direction:rtl;">هيچ چيز آن حضرت را باين درجه مغموم نکرد زيرا ملاحظه مينمودند که آن
</p>
<p style="direction:rtl;">نفوس درک نميکردند که توانائی آن حضرت در توفيق خدمت بامر حضرت
</p>
<p style="direction:rtl;">بهاءاللّه ناشی از صفای مرآتی است که متوجّه شمس حقيقت است نه
</p>
<p style="direction:rtl;">---------------------------------------------------------------------------
</p>
<p style="direction:rtl;">٢٦) " مکاتيب عبدالبهاء " ج ٣ ص ٨٥ .
</p>
<p style="direction:rtl;">ص ٨٢
</p>
<p style="direction:rtl;">آنکه آن حضرت ذاتاً آن شمس باشند . بعلاوه بر خلاف ظهورات سابقه
</p>
<p style="direction:rtl;">شريعت حضرت بهاءاللّه بالقوّه دارای قدرت يک جامعهء جهانی انسانی
</p>
<p style="direction:rtl;">است . در طول رسالت حضرت عبدالبهاء که از ١٨٩٢ تا ١٩٢١ طول
</p>
<p style="direction:rtl;">کشيد امر بهائی مراحل متتابعهء رشد و توسعه را بسوی يک نظم حقيقی
</p>
<p style="direction:rtl;">جهانی پيمود . اين رشد و توسعه محتاج راهنمائی و دستورات مخصوص
</p>
<p style="direction:rtl;">حضرت عبدالبهاء بود و تنها آن حضرت بودند که از فيوضات قوّهء جديد
</p>
<p style="direction:rtl;">الهامی که در اين عصر برای سراسر عالم نازل شده آگاهی داشتند . تا
</p>
<p style="direction:rtl;">زمانی که الواح وصايای حضرت عبدالبهاء پس از صعود آن حضرت
</p>
<p style="direction:rtl;">مکشوف شد و معانی و مضامين آن توسّط حضرت شوقی افندی وليّ امراللّه
</p>
<p style="direction:rtl;">توضيح و تبيين گرديد، بهائيان تقريباً بحکم ضرورت مقام سلطهء روحانی
</p>
<p style="direction:rtl;">معادل مقام مظاهر ظهور الهی برای مولی و پيشوای محبوب خود قائل بودند .
</p>
<p style="direction:rtl;">حاليّه اثری از آن تصوّر که ناشی از شور و جذبهء بعضی بهائيان ساده دل
</p>
<p style="direction:rtl;">بود در جامعهء بهائی وجود ندارد و با درک صحيح ‌تر و بيشتر اسرار فدويّت
</p>
<p style="direction:rtl;">و عبوديّت بی‌نظير آن حضرت امروزه بهائيان ميتوانند بيش از پيش از روی
</p>
<p style="direction:rtl;">آگاهی و بصيرت موقعيّت فريد رسالت حضرت عبدالبهاء را تشخيص داده
</p>
<p style="direction:rtl;">بشناسند . ديانتی که بر اثر نفی و مسجونيّت مثل اعلی و مبيّن آن در سال
</p>
<p style="direction:rtl;">١٨٩٢ در نهايت ضعف و بی‌پناهی بنظر ميرسيد از آن پس با نيروئی فعّاله
</p>
<p style="direction:rtl;">و مقاومت ناپذير در بسياری از کشورها (٢٧) جوامعی بوجود آورد که با
</p>
<p style="direction:rtl;">عمل بموجب تعاليمی که تنها علاج دردهای عالم بشريّت در آينده است،
</p>
<p style="direction:rtl;">در مقابل ضعف و سستی تمدّن در حال اضمحلال بمبارزه مشغول است .
</p>
<p style="direction:rtl;">در نفس الواح وصايای حضرت عبدالبهاء با کمال وضوح سرّ
</p>
<p style="direction:rtl;">مقامات حضرت باب و حضرت بهاءاللّه و خود آن حضرت مکشوف است :
</p>
<p style="direction:rtl;">" اساس عقايد اهل بها روحی لهم الفدا حضرت ربّ اعلی مظهر
</p>
<p style="direction:rtl;">وحدانيّت و فردانيّت الهيّه و مبشّر جمال قدم ، حضرت جمال ابهی روحی
</p>
<p style="direction:rtl;">----------------------------------------------------------------------------
</p>
<p style="direction:rtl;">٢٧) به " خاتمه " در آخر کتاب مراجعه شود .
</p>
<p style="direction:rtl;">ص ٨٣
</p>
<p style="direction:rtl;">لاحبّائه الثّابتين فداء مظهر کلّيّهء الهيّه و مطلع حقيقت مقدّسهء ربّانيّه و ما دون
</p>
<p style="direction:rtl;">کلّ عباد له و کلّ بامره يعملون " .
</p>
<p style="direction:rtl;">با اين بيان و بيانات متعدّدهء ديگری در الواح که حضرت عبدالبهاء
</p>
<p style="direction:rtl;">در طی آنها اهميّت آگاهی باصول عقايد اهل بها را بر اساس الواح عمومی
</p>
<p style="direction:rtl;">خود تأکيد ميفرمايند پايه و اساس محکمی برای وحدت عقيده و ايمان ريخته
</p>
<p style="direction:rtl;">شد که در نتيجهء آن اختلافات ناشيه از فهم مطالب مندرجه در الواح
</p>
<p style="direction:rtl;">خصوصی که آن حضرت در جواب پرسشهای اشخاص صادر ميفرمودند
</p>
<p style="direction:rtl;">بيک باره از ميان رفت . بعلاوه استقرار يک نظم اداری مشخّص و معلوم
</p>
<p style="direction:rtl;">تحت اشراف حضرت وليّ امراللّه باعث شد که تمام سلطه و اختياراتی که
</p>
<p style="direction:rtl;">سابقاً افراد بهائی در جوامع محلّی مختلفه از جهت نفوذ و احترام از آن
</p>
<p style="direction:rtl;">برخوردار بودند بمؤسّسات امری انتقال يابد .
</p>
<p style="direction:rtl;">مثل اعلای حيات بهائی
</p>
<p style="direction:rtl;">حضرت بهاءاللّه در مقام اوّل مُنزل آيات و کلمات اللّه بودند . چهل
</p>
<p style="direction:rtl;">سال مسجونيّت کمتر فرصتی برای ايشان باقی گذاشت تا با پيروان خويش
</p>
<p style="direction:rtl;">مصاحبت و معاشرت نمايند و لهذا اين وظيفهء مهمّ بعهدهء حضرت عبدالبهاء ،
</p>
<p style="direction:rtl;">مبيّن آيات اللّه ، مجری کلمة اللّه و مثل اعلای حيات بهائی قرار گرفت که
</p>
<p style="direction:rtl;">با جهان امروز که هزاران شئون مختلفه دارد ارتباط نزديک حاصل فرمايند .
</p>
<p style="direction:rtl;">آن حضرت نشان دادند که در بحبوحه غلبهء مظاهر جديد زندگی در ميان
</p>
<p style="direction:rtl;">احساسات خود خواهی و تنازع برای کسب آسايش و رفاه مادّی که در همه
</p>
<p style="direction:rtl;">جا مستولی است باز امروز ميتوان با انقطاع کامل خالصاً لوجه اللّه و در راه
</p>
<p style="direction:rtl;">خدمت بنوع بشر آنطور که حضرت مسيح و حضرت بهاءاللّه و ساير انبياء
</p>
<p style="direction:rtl;">از مردم خواسته‌اند زندگی کرد. هر چند فتنه و انقلاب ايّام و افتراء و خيانت
</p>
<p style="direction:rtl;">از طرفی و محبّت و تجليل و اخلاص و احترام از طرف ديگر احاطه کرده بود،
</p>
<p style="direction:rtl;">معذلک آن حضرت مانند مشعل فروزانی که بر صخرهء صمّا بنا شده و در
</p>
<p style="direction:rtl;">ص ٨٤
</p>
<p style="direction:rtl;">معرض طوفان زمستانی و تلاطم امواج دريای تابستانی قرار گرفته باشد با
</p>
<p style="direction:rtl;">کمال متانت و سکون و وقار ثابت و استوار بودند. حيات آن حضرت حيات
</p>
<p style="direction:rtl;">ايمان بود و از پيروان خويش نيز دعوت ميفرمودند بهمان طريق زندگانی
</p>
<p style="direction:rtl;">نمايند. در دنيای پر آشوب رايت وحدت و صلح و سلام و علم عصر جديد را
</p>
<p style="direction:rtl;">برافراشتند و بکسانی که به پشتيبانی قيام کنند بتأييدات روح الهی در يوم
</p>
<p style="direction:rtl;">جديد وعده فرمودند. اين همان روح‌القدس است که پيغمبران و مقدّسين
</p>
<p style="direction:rtl;">سلف را الهام بخشيده ولی امروز بمقتضای احتياجات زمان ما ، دارای
</p>
<p style="direction:rtl;">فيوضات جديدهء بيحدّ و حصر است .
</p>
<p style="direction:rtl;">ص 85 
</p>
<p style="direction:rtl;">فصل پنجم
</p>
<p style="direction:rtl;">بهائی يعنی چه؟
</p>
<p style="direction:rtl;">حضرت بهاءاللّه در کلمات فردوسيّه ميفرمايند :
</p>
<p style="direction:rtl;">" از انسان بايد ثمری پديد آيد انسان بی ‌ثمر بفرموده حضرت
</p>
<p style="direction:rtl;">روح بمثابه شجر بی‌ثمر است و شجر بی‌ ثمر لايق نار " .
</p>
<p style="direction:rtl;">هربرت اسپنسر (١) فيلسوف معروف انگليسی وقتی گفته بود که با
</p>
<p style="direction:rtl;">کيميای سياسی نميتوان از غرائز نحاسی اعمال و رفتار ذهبی بدست آورد
</p>
<p style="direction:rtl;">اين نيز صحيح است که با کيميای سياسی نميتوان از افرادی که طبيعتشان
</p>
<p style="direction:rtl;">نحاسی است جامعهء طلائی بوجود آورد . حضرت بهاءاللّه مانند تمام
</p>
<p style="direction:rtl;">انبيای گذشته اين حقيقت را اعلام و تعليم فرمودند که برای استقرار
</p>
<p style="direction:rtl;">ملکوت الهی در عالم ابتدا بايد آنرا در قلوب نفوس متمکّن و مستقرّ ساخت.
</p>
<p style="direction:rtl;">و بنابراين برای فحص و تحقيق در اطراف تعاليم بهائی ما بايد از تعليمات
</p>
<p style="direction:rtl;">و دستورات حضرت بهاءاللّه در مورد رفتار و کردار افراد شروع کنيم و واضح
</p>
<p style="direction:rtl;">و معلوم سازيم که مراد از بهائی بودن چيست .
</p>
<p style="direction:rtl;">حيات بهائی
</p>
<p style="direction:rtl;">وقتی از حضرت عبدالبهاء سؤال شد: " بهائی يعنی چه "؟ در جواب
</p>
<p style="direction:rtl;">فرمودند که بهائی يعنی جميع عالم را دوست داشتن و با کلّ بشر
</p>
<p style="direction:rtl;">------------------------------------------------------------------------
</p>
<p style="direction:rtl;">١) Herbert Spencer.
</p>
<p style="direction:rtl;">ص ٨٦
</p>
<p style="direction:rtl;">مهربان بودن ، در خدمت بنوع کوشيدن و در سبيل صلح عمومی و ترويج
</p>
<p style="direction:rtl;">اخوّت حقيقی همّت کردن . در مورد ديگر بهائی را چنين توصيف فرمودند:
</p>
<p style="direction:rtl;">" بهائی يعنی جامع جميع کمالات انسانی " (٢) و در ضمن يکی از بيانات
</p>
<p style="direction:rtl;">شفاهی در لندن ميفرمايند که انسان ممکن است بهائی باشد ولو نام
</p>
<p style="direction:rtl;">حضرت بهاءاللّه را نشنيده باشد و سپس اضافه ميفرمايند :
</p>
<p style="direction:rtl;">" هر نفسی که بموجب تعاليم حضرت بهاءاللّه رفتار نمايد بهائی است
</p>
<p style="direction:rtl;">و بالعکس کسی که پنجاه سال خود را بهائی ناميده و بموجب تعاليم رفتار
</p>
<p style="direction:rtl;">ننموده بهائی نيست . شخص قبيحی ممکن است نام خود را جميل گذارد
</p>
<p style="direction:rtl;">ولی بر کسی مشتبه نميشود و شخص سياهی ممکن است خود را سفيد خواند
</p>
<p style="direction:rtl;">ولی کسی فريب او نخورد حتّی خود او "(٣) .
</p>
<p style="direction:rtl;">مَثَل کسی که پيامبران الهی را نشناسد مثل گياهی است که در سايه برويد
</p>
<p style="direction:rtl;">هر چند خورشيد را نميشناسد معذلک حياتش بسته بآنست . انبيای عظام
</p>
<p style="direction:rtl;">شموس روحانی هستند و حضرت بهاءاللّه آفتاب جهانتاب امروز است که
</p>
<p style="direction:rtl;">در آن زندگی ميکنيم . شموس ايّام گذشته جهان را حرارت و زندگی
</p>
<p style="direction:rtl;">بخشيدند و اگر آن شموس طالع نميشدند زمين سرد و مرده بود. امّا تنها آفتاب
</p>
<p style="direction:rtl;">جهانتاب امروز است که نهالهای پرورش يافته در پرتو شموس ايّام سابقه را بثمر ميرساند .
</p>
<p style="direction:rtl;">عبوديّت و اخلاص نسبت بخداوند
</p>
<p style="direction:rtl;">برای وصول بحيات کامل بهائی بمعنای واقعی ارتباط قلبی و مستقيم با
</p>
<p style="direction:rtl;">حضرت بهاءاللّه بهمان درجه لازمست که برای شکفتن گل سرخ و ياسمن
</p>
<p style="direction:rtl;">اشعّه آفتاب ضرورت دارد . شخص بهائی هيکل بشری حضرت بهاءاللّه را
</p>
<p style="direction:rtl;">--------------------------------------------------------------------------
</p>
<p style="direction:rtl;">٢) لوح مبارک بافتخار احبّای پاريس .
</p>
<p style="direction:rtl;">٣) نقل از کتاب Abdu'l-Baha in London " " ص ١٠٦ ( ترجمه ) .
</p>
<p style="direction:rtl;">ص ٨٧
</p>
<p style="direction:rtl;">پرستش نميکند بلکه ساجد جلال و مجد خداوند است که آن هيکل مکرّم
</p>
<p style="direction:rtl;">مظهر آن است . بهائی بحضرت مسيح و حضرت محمّد و تمام پيغمبران
</p>
<p style="direction:rtl;">و رسولانی که برای هدايت خلق آمده‌اند بنظر احترام و تکريم مينگرد ولی
</p>
<p style="direction:rtl;">معتقد است که حضرت بهاءاللّه حامل پيام الهی برای عصری است که ما
</p>
<p style="direction:rtl;">در آن زندگی ميکنيم و بزرگترين مربّی و معلّم جهانی است که برای ادامه
</p>
<p style="direction:rtl;">و اکمال مجهودات پيامبران پيشين آمده‌است .
</p>
<p style="direction:rtl;">شخص با تصديق يک عقيده و يا تخلّق بآداب و اخلاق ظاهری بهائی
</p>
<p style="direction:rtl;">نمی‌شود زيرا حضرت بهاءاللّه از پيروانش ايمان و اخلاص کامل و صميمانه
</p>
<p style="direction:rtl;">ميطلبد . البتّه خداوند بتنهائی حقّ چنين تقاضائی را دارد ولی حضرت
</p>
<p style="direction:rtl;">بهاءاللّه مظهری از مظاهر الهی و کلامش کاشف ارادة اللّه است. مظاهر
</p>
<p style="direction:rtl;">ظهورات سابقه نيز در اينخصوص بصراحت تمام تکلّم کرده‌اند چنانکه حضرت مسيح فرمود :
</p>
<p style="direction:rtl;">" اگر کسی خواهد متابعت من کند بايد خود را انکار کرده
</p>
<p style="direction:rtl;">و صليب خود را برداشته از عقب من آيد. زيرا هر کس بخواهد جان خود
</p>
<p style="direction:rtl;">را برهاند آنرا هلاک سازد امّا هر که جان خود را بخاطر من هلاک کند آنرا دريابد "(٤) .
</p>
<p style="direction:rtl;">جميع مظاهر الهيّه همين تقاضا را با عبارات مختلف از پيروان خويش
</p>
<p style="direction:rtl;">نموده‌اند . تاريخ اديان نشان ميدهد هر زمان که اين تقاضا بطيب خاطر
</p>
<p style="direction:rtl;">شناخته و قبول شده است ديانت علی رغم تمام ضدّيّتهای من علی‌الارض
</p>
<p style="direction:rtl;">و شدائد و بلايا وشهادت مؤمنين آن پيشرفت نموده و بالعکس هر وقت مجامله
</p>
<p style="direction:rtl;">و حبّ جاه رسوخ يافت و جايگزين اخلاص و محويّت گشت رو به انحطاط
</p>
<p style="direction:rtl;">گذاشت و عامّه پسند گرديد ولی از روح نجات و تقليب نفوس محروم ماند
</p>
<p style="direction:rtl;">و قوّه خارق ‌العاده خود را از دست داد . ديانت حقيقی هرگز تا بحال با
</p>
<p style="direction:rtl;">رسوم عامّه سازش نداشته خدا کند که روزی سازگار شود در اين صورت
</p>
<p style="direction:rtl;">-------------------------------------------------------------------------
</p>
<p style="direction:rtl;">٤) انجيل متّی ١٦/٢٤-٢٥ .
</p>
<p style="direction:rtl;">ص ٨٨
</p>
<p style="direction:rtl;">مانند زمان مسيح باز اين مطلب صادق است که " تنگ است آن در
</p>
<p style="direction:rtl;">و دشوار است آن طريقی که مؤدّی بحيات است و يا بندگان آن کم‌اند "(٥) .
</p>
<p style="direction:rtl;">ولادت روحانی مانند ولادت جسمانی يک يک صورت ميگيرد
</p>
<p style="direction:rtl;">و ازدحام قبول ننمايد . هرگاه در مستقبل ايّام نيز مردم بيشتر موفّق بدخول
</p>
<p style="direction:rtl;">شوند دليل بر آن نيست که وسعت طريق حاصل شده بلکه علّت آن
</p>
<p style="direction:rtl;">آمادگی بيشتر مردم برای قبول آن حالت تسليم و خضوعی است که خداوند
</p>
<p style="direction:rtl;">خواسته است . زيرا نشان ميدهد که مردم پس از تجربيّات طولانی و تلخ
</p>
<p style="direction:rtl;">بالاخره بجهل خود پی برده و فهميده‌اند که بجای راه نفسانی بايد راه خدا را در پيش بگيرند .
</p>
<p style="direction:rtl;">تحرّی حقيقت
</p>
<p style="direction:rtl;">حضرت بهاءاللّه پيروان خويش را بعدل و انصاف توصيه فرموده و در
</p>
<p style="direction:rtl;">تعريف آن ميفرمايد : " هو خروج العبد عن الوهم و التّقليد و التّفرّس فی
</p>
<p style="direction:rtl;">مظاهر الصّنع بنظر التّوحيد و المشاهدة فی کلّ الامور بالبصر الحديد "(٦) .
</p>
<p style="direction:rtl;">بر هر فردی واجب است که شخصاً جلال و بهاء الهی را در هيکل
</p>
<p style="direction:rtl;">بشری حضرت بهاءاللّه مشاهده و ادراک نمايد در غير اينصورت برای او
</p>
<p style="direction:rtl;">ديانت بهائی اسمی بی‌مسمّی خواهد بود . دعوت انبياء الهی از نوع بشر
</p>
<p style="direction:rtl;">هميشه اين بوده که مردم چشم خود را بگشايند نه بربندند و عقل خود را
</p>
<p style="direction:rtl;">بکار برند نه مهمل گذارند . چشم تيزبين و فکر آزاد لازمست نه قبول
</p>
<p style="direction:rtl;">تعبّدی تا انسان قادر شود ابرهای تعصّب را بکنار زده زنجيرهای تقليد
</p>
<p style="direction:rtl;">کور کورانه را از هم دريده و بدرک حقيقت ظهور جديد نائل گردد .
</p>
<p style="direction:rtl;">--------------------------------------------------------------------------
</p>
<p style="direction:rtl;">٥) انجيل متّی ٧/١٤.٦) " اصل کلّ الخير " از الواح حضرت بهاءاللّه .
</p>
<p style="direction:rtl;">ص ٨٩
</p>
<p style="direction:rtl;">هرکس بخواهد بهائی شود بايد در سبيل تحرّی حقيقت بی‌باک شود
</p>
<p style="direction:rtl;">ولی نبايد تحقيقاتش را محصور در مسائل مادّی نمايد بصيرت روحانيّه‌اش
</p>
<p style="direction:rtl;">نيز بايد مانند قوای جسمانی بيدار باشد. چنين شخصی بايد همهء استعدادهای
</p>
<p style="direction:rtl;">خداداد را برای کسب حقيقت بکار اندازد و بدون دليل مقنع و صحيح
</p>
<p style="direction:rtl;">و کافی چيزی را قبول نکند. در اينصورت هرگاه طالب مجاهد قلبش طاهر
</p>
<p style="direction:rtl;">و فکرش از تعصّب آزاد باشد البتّه از شناسائی مظهر الهی در هر هيکلی
</p>
<p style="direction:rtl;">ظاهر شود محروم نخواهد ماند .
</p>
<p style="direction:rtl;">حضرت بهاءاللّه در لوح طرازات ميفرمايند :
</p>
<p style="direction:rtl;">" طراز اول و تجلّی اول که از افق سماء امّ الکتاب اشراق نموده در
</p>
<p style="direction:rtl;">معرفت انسان است بنفس خود و بآنچه سبب علوّ و دنوّ و ذلّت و عزّت و ثروت و فقر است " .
</p>
<p style="direction:rtl;">و همچنين ميفرمايد :
</p>
<p style="direction:rtl;">" اصل کلّ العلوم هو عرفان اللّه جلّ جلاله و هذا لن يُحقّق الّا بعرفان مظهر نفسه "(٧) .
</p>
<p style="direction:rtl;">مظهر الهی انسان کامل و مثل اعلی برای ابناء بشر و نخستين ثمرهء شجر
</p>
<p style="direction:rtl;">عالم انسانی است. تا او را نشناسيم از امکانات و مقدورات مکنونهء در خود
</p>
<p style="direction:rtl;">نيز بی خبريم . حضرت مسيح فرموده که " در سوسن‌های چمن تأمّل
</p>
<p style="direction:rtl;">کنيد چگونه نموّ ميکنند ... سليمان هم با همهء جلال خود چون يکی از آنها آراسته نشد "(٨) .
</p>
<p style="direction:rtl;">گل سوسن بصورت ظاهر از يک پياز بی‌مقدار ميرويد اگر ما
</p>
<p style="direction:rtl;">هرگز گل سوسن را بحال شکفتگی نديده و لطف و قشنگی بی‌نظير شکوفه
</p>
<p style="direction:rtl;">و گلبرگ آنرا مشاهده نکرده بوديم چگونه ميتوانستيم بحقيقتی که در باطن آن
</p>
<p style="direction:rtl;">پياز نهفته است پی بريم ؟ ما قادريم با کمال دقّت آنرا تشريح کنيم و جزء
</p>
<p style="direction:rtl;">---------------
</p>
<p style="direction:rtl;">٧) " اصل کلّ الخير " ازالواح حضرت بهاءاللّه .
</p>
<p style="direction:rtl;">٨) اشاره به قول حضرت مسيح در انجيل متّی ٦/٢٨-٢٩ .
</p>
<p style="direction:rtl;">ص ٩٠
</p>
<p style="direction:rtl;">بجزء مورد آزمايش قرار دهيم ولی هرگز بجمال درونی و مکنون آن که باغبان
</p>
<p style="direction:rtl;">ميداند چگونه آنرا بعرصهء شهود آورده دست نخواهيم يافت . بهمين طريق
</p>
<p style="direction:rtl;">مادام که جلال و بهاء خداوند را که در مظهر ظهور او متجلّی است نبينيم
</p>
<p style="direction:rtl;">بجمال روحانی مستور در فطرت خود و ابناء نوع خود واقف نشويم . بوسيلهء
</p>
<p style="direction:rtl;">معرفت و محبّت مظهر ظهور الهی و متابعت از تعاليم اوست که ما ميتوانيم
</p>
<p style="direction:rtl;">بتدريج باستعداد و کمالات مکنونهء خود پی بريم و فقط در اين موقع است
</p>
<p style="direction:rtl;">که معنی و مقصد حيات و عالم ايجاد بر ما روشن خواهد شد .
</p>
<p style="direction:rtl;">محبّت اللّه
</p>
<p style="direction:rtl;">شناسائی مظهر ظهور الهی توأم با محبّت اللّه است و يکی بدون
</p>
<p style="direction:rtl;">ديگری امکان ندارد . بر طبق فرمودهء حضرت بهاءاللّه مقصد از آفرينش
</p>
<p style="direction:rtl;">انسان معرفت و پرستش خداوند است چنانکه در يکی از الواح ميفرمايد :
</p>
<p style="direction:rtl;">" علّت آفرينش ممکنات حبّ بوده چنانچه در حديث مشهور مذکور که
</p>
<p style="direction:rtl;">ميفرمايد " کنت کنزاً مخفيّاً فأحببت أن أعرف فخلقت الخلق لکی أعرف " .
</p>
<p style="direction:rtl;">در کلمات مکنونه ميفرمايد : " يا ابن الوجود أحببنی لأحبّک ان لم
</p>
<p style="direction:rtl;">تحبّنی لن أحبّک أبداً فاعرف يا عبد " . و باز ميفرمايد : " يا ابن المنظر
</p>
<p style="direction:rtl;">الاعلی أودعت فيک روحاً منّی لتکون حبيباً لی لِمَ ترکتنی و طلبت محبوبا سوائی " .
</p>
<p style="direction:rtl;">حبّ الهی تنها مقصد حيات برای يک فرد بهائی است و چون خدا را
</p>
<p style="direction:rtl;">نزديکترين مصاحب و صميمی‌ ترين دوست و محبوب بيهمتای خود اختيار
</p>
<p style="direction:rtl;">کند بحضورش مسرّت دل و جان يابد. و محبّت اللّه معنايش اينست که
</p>
<p style="direction:rtl;">شخص همه چيز و همه کس را دوست بدارد زيرا کلّ من عند اللّه و کلّ
</p>
<p style="direction:rtl;">عباد اللّه‌اند . بهائی حقيقی عاشقی است کامل که همه کس را با قلبی
</p>
<p style="direction:rtl;">خالص و در کمال صميميّت دوست دارد ، از هيچکس کره و نفرت ندارد
</p>
<p style="direction:rtl;">زيرا چنين آموخته که جمال محبوب را در هر چهره ببيند و آثار او را در
</p>
<p style="direction:rtl;">همه جا ملاحظه نمايد . مهر و محبّت او محدود بحزب و ملّت و طبقه و يا نژاد
</p>
<p style="direction:rtl;">ص ٩١
</p>
<p style="direction:rtl;">مخصوصی نيست . حضرت بهاءاللّه ميفرمايد :
</p>
<p style="direction:rtl;">" از قبل فرموده‌اند حبّ الوطن من الايمان ولسان عظمت در يوم
</p>
<p style="direction:rtl;">ظهور فرموده ليس الفخر لمن يحبّ الوطن بل لمن يحبّ العالم "(٩) . و نيز
</p>
<p style="direction:rtl;">ميفرمايد : " طوبی لمن اختار اخاه علی نفسه انّه من اهل البهاء "(١٠) .
</p>
<p style="direction:rtl;">حضرت عبدالبهاء ميفرمايند : " ما بايد مانند يک روح در هياکل
</p>
<p style="direction:rtl;">متعدّده باشيم زيرا هرچه بيشتر يکديگر را دوست بداريم در درگاه الهی
</p>
<p style="direction:rtl;">مقرّب‌ تريم "(١١) . و در انجمنی در امريکا فرمودند : " همچنين شرايع الهيّهء
</p>
<p style="direction:rtl;">مظاهر مقدّسه هرچند بصورت ظاهر و نام مختلف است ولی در حقيقت
</p>
<p style="direction:rtl;">يکی است . انسان بايد عاشق نور باشد از هر مطلعی طالع شود ، عاشق
</p>
<p style="direction:rtl;">گل باشد از هر خاکی برويد ، طالب حقيقت باشد از هر مصدری ظاهر
</p>
<p style="direction:rtl;">شود. تعلّق به فانوس دوست داشتن نور نيست، علاقه بخاک لطفی ندارد امّا
</p>
<p style="direction:rtl;">تمتّع از گل سرخ که از خاک روئيده است ارزش دارد. علاقه بدرخت
</p>
<p style="direction:rtl;">نفعی ندارد چشيدن ميوه سود ميبخشد. انسان بايد از ميوه‌های لذيذ از هر
</p>
<p style="direction:rtl;">درختی ظاهر يا در هر جا يافت شود استفاده کند، کلمهء حقيقت از هر
</p>
<p style="direction:rtl;">زبانی خارج شود بايد مورد قبول قرار گيرد، حقايق مطلقه در هر کتابی
</p>
<p style="direction:rtl;">باشد بايد پذيرفته شود. اگر ما متعصّب باشيم اين تعصّب باعث محروميّت
</p>
<p style="direction:rtl;">و جهالت است . جنگ و نزاع ميان اديان و ملل و اجناس منبعث از سوء
</p>
<p style="direction:rtl;">تفاهم است اگر ما دربارهء اديان تحقيق کنيم تا مبادی مکنونه در اصول
</p>
<p style="direction:rtl;">اساسی آنها را کشف نمائيم ملتفت خواهيم شد که همه توافق دارند زيرا
</p>
<p style="direction:rtl;">حقايق اصليّهء آنها يکی است و متعدّد نيست. باين وسيله است که اهل اديان
</p>
<p style="direction:rtl;">در دنيا ميتوانند بنقطهء وحدت و ائتلاف برسند "(١٢) .
</p>
<p style="direction:rtl;">--------------------------------------------------------------------------------
</p>
<p style="direction:rtl;">٩) " لوح دنيا " از الواح حضرت بهاءاللّه .
</p>
<p style="direction:rtl;">١٠) " کلمات فردوسيّه " از الواح حضرت بهاءاللّه .
</p>
<p style="direction:rtl;">١١) ترجمه از متن انگليسی کتاب .
</p>
<p style="direction:rtl;">١٢) خطابهء مبارک در ٢٨ ماه می ١٩١٢ در معبد متروپوليتن نقل از کتاب :
</p>
<p style="direction:rtl;">The Promulgation of Universal Peace “ “ص ١٥١-١٥٢ ( ترجمه ) .
</p>
<p style="direction:rtl;">ص ٩٢
</p>
<p style="direction:rtl;">و نيز ميفرمايد : " هر نفسی از احبّا ديگرانرا بايد پرستش نمايد و مال
</p>
<p style="direction:rtl;">و جان دريغ ننمايد و بجميع وسائل پردازد تا او را خوشنود و مسرور نمايد ولی
</p>
<p style="direction:rtl;">طرف مقابل بايد نهايت استغناء داشته باشد او نيز بجانفشانی پردازد تا اين
</p>
<p style="direction:rtl;">اشراق آفاق را روشن نمايد و اين آهنگ جميع جهانيانرا بوجد و طرب آرد
</p>
<p style="direction:rtl;">اين معجون الهی دوای هر مرضی شود و اين روح حقيقی سبب حيات هر شخصی گردد "(١٣) .
</p>
<p style="direction:rtl;">انقطاع
</p>
<p style="direction:rtl;">اخلاص و عبوديّت بخداوند لازمه‌اش انقطاع از ما سوی اللّه است
</p>
<p style="direction:rtl;">يعنی انقطاع از مشتهيات نفسانی و آمال و آرزوهای دنيوی و حتّی اخروی .
</p>
<p style="direction:rtl;">صراط الهی ممکن است از خلال ثروت يا فقر ، صحّت يا کسالت ، قصر
</p>
<p style="direction:rtl;">يا زندان و گلشن يا گلخن بگذرد ولی تقدير هر چه باشد فرد بهائی بايد
</p>
<p style="direction:rtl;">سهم خود را بمنتهای تسليم و رضا و بکمال روح و ريحان بپذيرد . مقصد از
</p>
<p style="direction:rtl;">انقطاع آن نيست که شخص نسبت باطرافيان خود بی‌قيد باشد يا خود را
</p>
<p style="direction:rtl;">تسليم اوضاع ناگوار سازد يا لطائف و ظرائف آفرينش را بديدهء تحقير
</p>
<p style="direction:rtl;">بنگرد . بهائی حقيقی سنگدل و بيعاطفه و رياضت‌ پيشه نتواند بود و هر چند
</p>
<p style="direction:rtl;">در طريق مستقيم الهی منافع بسيار و مشاغل بيشمار و فرح و مسرّت بی‌پايان
</p>
<p style="direction:rtl;">يابد، سرموئی از آن طريق برای بدست آوردن لذّات نفسانی منحرف نگردد
</p>
<p style="direction:rtl;">و بآنچه خداوند تحريم فرموده رو نياورد. چون شخص بهائی شود ارادة اللّه
</p>
<p style="direction:rtl;">ارادهء او گردد و امری را خلاف ارادهء الهی تحمّل ننمايد . در سبيل الهی هيچ
</p>
<p style="direction:rtl;">خطائی او را هراسان و مأيوس نسازد و هيچ گرفتاری و شدّتی او را مضطرب
</p>
<p style="direction:rtl;">و نا اميد ننمايد . نور محبّت شبان تيره‌اش را روشن سازد و مصائب و آلامش
</p>
<p style="direction:rtl;">را به مسرّت تبديل نمايد و نفس شهادت را راحت دل و جان کند . حياتش بمرحلهء
</p>
<p style="direction:rtl;">--------------------------------------------------------------------------------
</p>
<p style="direction:rtl;">١٣) لوح مبارک حضرت عبدالبهاء باعزاز عموم احبّای الهی در کنوشه .
</p>
<p style="direction:rtl;">ص ٩٣
</p>
<p style="direction:rtl;">قهرمانی رسد و موت حادثه ای مسرّت بخش جلوه نمايد . حضرت بهاءاللّه
</p>
<p style="direction:rtl;">در سورهء هيکل ميفرمايد : " من کان فی قلبه اقلّ من خردل حبّ دونی
</p>
<p style="direction:rtl;">لن يقدر ان يدخل ملکوتی " . همچنين در کلمات مکنونه ميفرمايد : " يا
</p>
<p style="direction:rtl;">ابن البشر ان تحبّ نفسی فاعرض عن نفسک و ان ترد رضائی فاغمض عن
</p>
<p style="direction:rtl;">رضائک لتکون فيّ فانياً و اکون فيک باقياً " . و نيز : " ای بندهء من، از بند
</p>
<p style="direction:rtl;">ملک خود را رهائی بخش و از حبس نفس خود را آزاد کن وقت را
</p>
<p style="direction:rtl;">غنيمت شمر زيرا که اين وقت را ديگر نبينی و اين زمان را هرگز نيابی " .
</p>
<p style="direction:rtl;">اطاعت
</p>
<p style="direction:rtl;">اخلاص و عبوديّت بخداوند مستلزم آنست که اوامر و احکام نازله از
</p>
<p style="direction:rtl;">نزد او را اطاعت نمائيم حتّی اگر علّت و حکمت آن احکام بر ما معلوم
</p>
<p style="direction:rtl;">نباشد . ملوان کشتی بدون ترديد از فرمان ناخدا اطاعت ميکند ولو علّت
</p>
<p style="direction:rtl;">آنرا نداند. ولی اين قبول سلطهء ناخدا و اطاعت از دستور او از روی جهالت
</p>
<p style="direction:rtl;">نيست زيرا بخوبی ميداند که ناخدا امتحانات و تجربيّات زيادی را
</p>
<p style="direction:rtl;">گذرانيده و لياقت خود را در فنّ دريانوردی بثبوت رسانيده است و اگر
</p>
<p style="direction:rtl;">غير از اين بود خدمت در زير لوای او احمقانه بود . بهمين قسم فرد بهائی
</p>
<p style="direction:rtl;">بايد خاضعانه از فرماندهء سفينهء نجات خود اطاعت نمايد ولی هرگاه قبلاً با
</p>
<p style="direction:rtl;">دلائل قويّه از کفايت و مهارت کشتيبان اطمينان و يقين حاصل نکرده باشد
</p>
<p style="direction:rtl;">عمل او هم احمقانه خواهد بود. امّا پس از آنکه دلائل قويّه بدست آمد
</p>
<p style="direction:rtl;">هرگاه از اطاعت و انقياد سرپيچی کند حماقتی بزرگتر مرتکب ميشود زيرا
</p>
<p style="direction:rtl;">تنها با اطاعت عالمانه و هوشيارانه از يک معلّم و مربّی دانا ميتوان بثمرات
</p>
<p style="direction:rtl;">علم و حکمت او دست يافت و از حکمت و دانائی او استفاده کرد . هرگاه
</p>
<p style="direction:rtl;">فرماندهء کشتی در فنّ خود ماهر نباشد و هيچيک از کارکنان کشتی نيز از
</p>
<p style="direction:rtl;">او اطاعت ننمايند چگونه کشتی بساحل خواهد رسيد و چگونه فنون
</p>
<p style="direction:rtl;">کشتی ر‌انی را خواهند آموخت ؟ حضرت مسيح صريحاً بيان داشته است که
</p>
<p style="direction:rtl;">ص ٩٤
</p>
<p style="direction:rtl;">اطاعت صراط معرفت است . ميفرمايد : " تعليم من از من نيست بلکه از
</p>
<p style="direction:rtl;">فرستندهء من است . اگر کسی بخواهد ارادهء او را بعمل آرد در بارهء تعليم
</p>
<p style="direction:rtl;">خواهد دانست که از خداست يا آنکه من از خود سخن ميرانم "(١٤) .
</p>
<p style="direction:rtl;">همينطور حضرت بهاءاللّه ميفرمايد : " ايمان باللّه و عرفان او تمام نشود
</p>
<p style="direction:rtl;">مگر بتصديق آنچه از او ظاهر شده و همچنين عمل بآنچه امر فرموده و در
</p>
<p style="direction:rtl;">کتاب از قلم اعلی نازل گشته "(١٥) .
</p>
<p style="direction:rtl;">اطاعت محضه در اين ايّام که دمکراسی شيوع يافته مقبول عامّه
</p>
<p style="direction:rtl;">نيست و البتّه تمکين کامل و تسليم در برابر ارادهء يک فرد عادّی نکبت بار
</p>
<p style="direction:rtl;">است. ولی وحدت عالم انسانی تنها موقعی حصول پذيرد که افراد و جماعات
</p>
<p style="direction:rtl;">بشری همه با اراده و خواست الهی دمساز و هم ‌آهنگ گردند. و مادام که
</p>
<p style="direction:rtl;">ارادهء الهی بوضوح آشکار نگردد و مردمان کلّيّهء رهبران ديگر را ترک نگويند
</p>
<p style="direction:rtl;">و از رسول الهی اطاعت ننمايند جنگ و جدال ادامه خواهد يافت و مردم
</p>
<p style="direction:rtl;">بعوض تعاون و تعاضد در سبيل مجد و جلال الهی و خير و سعادت عمومی
</p>
<p style="direction:rtl;">بضدّيّت با يکديگر ادامه داده و قسمت عمدهء نيروی خود را برای تضييع
</p>
<p style="direction:rtl;">مساعی همنوعان خويش مصروف خواهند داشت .
</p>
<p style="direction:rtl;">خدمت
</p>
<p style="direction:rtl;">اخلاص و خضوع باللّه مستدعی آنست که حيات خود را وقف خدمت همنوعان 
</p>
<p style="direction:rtl;">سازيم زيرا خدمت به آستان الهی از طريق ديگر ميسّر نيست . اگر ما بهمنوعان 
</p>
<p style="direction:rtl;">خود پشت کنيم مثل اينست که بخدا پشت کرده‌ايم. حضرت مسيح فرموده : 
</p>
<p style="direction:rtl;">" آنچه بيکی از اين برادران کوچکترين نکرديد بمن نکرديد "(١٦) .
</p>
<p style="direction:rtl;">-------------------------------------------------------------------------------
</p>
<p style="direction:rtl;">١٤) انجيل يوحنّا ، ٧/١٦-١٧.١٥) " تجلّيات " از الواح حضرت بهاءاللّه .
</p>
<p style="direction:rtl;">١٦) انجيل متّی ، ٢٥/٤٥ .
</p>
<p style="direction:rtl;">ص ٩٥
</p>
<p style="direction:rtl;">و حضرت بهاءاللّه ميفرمايد : " يا ابن الانسان لو تکون ناظراً الی
</p>
<p style="direction:rtl;">الفضل ضع ما ينفعک و خذ ما ينتفع به العباد و ان تکن ناظراً الی العدل
</p>
<p style="direction:rtl;">اختر لدونک ما تختاره لنفسک "(١٧) .
</p>
<p style="direction:rtl;">حضرت عبدالبهاء ميفرمايد : " در امر بهائی صنايع و علوم و هرگونه
</p>
<p style="direction:rtl;">هنر و حرفه عبادت محسوبست. کسی که با کمال مهارت و از روی وجدان
</p>
<p style="direction:rtl;">يک ورق کاغذ ميسازد و برای اتقان آن تمام نيرويش را بکار ميبرد مثل
</p>
<p style="direction:rtl;">اينست که عبادت خدا ميکند. خلاصه هر گونه کوشش و تلاشی که از
</p>
<p style="direction:rtl;">طرف انسان با تمام قلب اجرا شود عبادت محسوب است بشرط اينکه
</p>
<p style="direction:rtl;">منبعث از نوايای عاليه و بقصد خدمت بنوع انسانی باشد . عبادت آنست
</p>
<p style="direction:rtl;">که بخدمت عالم انسانی پردازی و احتياجات مردم را برآری همين خدمت
</p>
<p style="direction:rtl;">عبادت است . طبيبی که با شفقت و ملاطفت و آزاد از تعصّبات بحال مريض رسيدگی 
</p>
<p style="direction:rtl;">ميکند و بتعاون و تعاضد بين نوع انسان عقيده دارد عبادت خدا را بجا ميآورد "(١٨) .
</p>
<p style="direction:rtl;">تبليغ
</p>
<p style="direction:rtl;">بهائی حقيقی نه تنها بتعاليم حضرت بهاءاللّه ايمان دارد بلکه هدايت
</p>
<p style="direction:rtl;">و الهام سراسر حيات خود را در آن مييابد و با کمال مسرّت ديگران را با
</p>
<p style="direction:rtl;">معرفتی که سرچشمهء وجود اوست سهيم ميکند. و تنها باين وسيله است که قدرت 
</p>
<p style="direction:rtl;">و تأييد الهی کاملاً شامل حال او ميگردد . همهء مردم ناطقان فصيح و نويسندگان 
</p>
<p style="direction:rtl;">زبردست نتوانند بود ولی همه با زندگی حقيقی بهائی ميتوانند بتبليغ بپردازند .
</p>
<p style="direction:rtl;">حضرت بهاءاللّه ميفرمايند :
</p>
<p style="direction:rtl;">----------------------------------------------------------------------------------
</p>
<p style="direction:rtl;">١٧) " کلمات فردوسيّه ".١٨) ترجمه از متن انگليسی کتاب .
</p>
<p style="direction:rtl;">ص ٩٦
</p>
<p style="direction:rtl;">" ينبغی لاهل البهاء ان ينصروا الرّبّ ببيانهم و يعظوا النّاس باعمالهم
</p>
<p style="direction:rtl;">و اخلاقهم أثر الاعمال انفذ من اثر الاقوال "(١٩) .
</p>
<p style="direction:rtl;">بهائی بهيچوجه عقايد خود را بکسانيکه مايل بشنيدن آن نيستند
</p>
<p style="direction:rtl;">تحميل نميکند. او نفوس را منجذب بملکوت الهی کند نه اينکه آنها را
</p>
<p style="direction:rtl;">بدخول در ملکوت مجبور سازد. او مانند شبان مهربانی است که گوسفندان
</p>
<p style="direction:rtl;">را بمقصد دلالت ميکند و با نواختن موسيقی آنها را براه اندازد نه مانند
</p>
<p style="direction:rtl;">شبانی که آنها را از عقب رانده با تهديد سگ و چوب براه رفتن وا دارد .
</p>
<p style="direction:rtl;">حضرت بهاءاللّه در کلمات مکنونه ميفرمايد :
</p>
<p style="direction:rtl;">" ای پسر تراب، حکمای عباد آنانند که تا سمع نيابند لب نگشايند
</p>
<p style="direction:rtl;">چنانچه ساقی تا طلب نبيند ساغر نبخشد و عاشق تا بجمال معشوق فائز نشود
</p>
<p style="direction:rtl;">از جان نخروشد. پس بايد حبّه‌های حکمت و علم را در ارض طيّبهء قلب
</p>
<p style="direction:rtl;">مبذول داريد و مستور نمائيد تا سنبلات حکمت الهی از دل برآيد نه از گل " .
</p>
<p style="direction:rtl;">و نيز در لوح اشراقات ميفرمايند :
</p>
<p style="direction:rtl;">" يا اهل بها، شما مشارق محبّت و مطالع عنايت الهی بوده و هستيد لسان
</p>
<p style="direction:rtl;">را به سبّ و لعن احدی ميالائيد و چشم را از آنچه لايق نيست حفظ نمائيد .
</p>
<p style="direction:rtl;">آنچه را دارائيد بنمائيد اگر مقبول افتاد مقصود حاصل و الّا تعرّض باطل
</p>
<p style="direction:rtl;">ذروه بنفسه مقبلين الی اللّه المهمين القيّوم. سبب حزن مشويد تا چه رسد
</p>
<p style="direction:rtl;">بفساد و نزاع. اميد هست در ظلّ سدرهء عنايت الهی تربيت شويد و بما
</p>
<p style="direction:rtl;">اراده اللّه عامل گرديد. همه اوراق يک شجريد و قطرهای يک بحر " .
</p>
<p style="direction:rtl;">ادب و احترام
</p>
<p style="direction:rtl;">حضرت بهاءاللّه در لوح دنيا ميفرمايند :
</p>
<p style="direction:rtl;">" يا حزب اللّه، شما را بادب وصيّت مينمايم و اوست ... سيّد اخلاق
</p>
<p style="direction:rtl;">--------------------------------------------------------------------------
</p>
<p style="direction:rtl;">١٩) " کلمات فردوسيّه " .
</p>
<p style="direction:rtl;">ص ٩٧
</p>
<p style="direction:rtl;">طوبی از برای نفسيکه بنور ادب منوّر و بطراز راستی مزيّن گشت. دارای
</p>
<p style="direction:rtl;">ادب دارای مقام بزرگ است. اميد آنکه اين مظلوم و کلّ بآن فائز و بآن
</p>
<p style="direction:rtl;">متمسّک و بآن متشبّث و بآن ناظر باشيم. اينست حکم محکم که از قلم اسم
</p>
<p style="direction:rtl;">اعظم جاری و نازل گشته " .
</p>
<p style="direction:rtl;">و نيز مکرّر در مکرّر ميفرمايند :
</p>
<p style="direction:rtl;">" احزاب عالم با يکديگر بروح و ريحان معاشرت نمايند عاشروا يا قوم
</p>
<p style="direction:rtl;">مع الاديان کلّها بالرّوح و الرّيحان "(٢٠) .
</p>
<p style="direction:rtl;">حضرت عبدالبهاء در لوحی خطاب ببهائيان امريکا ميفرمايند :
</p>
<p style="direction:rtl;">" زنهار زنهار از اينکه قلبی را برنجانيد. زنهار زنهار از اينکه نفسی را
</p>
<p style="direction:rtl;">بيازاريد. زنهار زنهار از اينکه با نفسی بخلاف محبّت حرکت و سلوک کنيد.
</p>
<p style="direction:rtl;">زنهار زنهار از اينکه انسانی را مأيوس کنيد. هر نفسی که سبب حزن جانی
</p>
<p style="direction:rtl;">و نوميدی دلی گردد، اگر در طبقات زمين مأوی جويد بهتر از آنست که بر
</p>
<p style="direction:rtl;">روی زمين سير و حرکت نمايد "(٢١) . و نيز تعليم ميفرمايند همچنانکه گل در
</p>
<p style="direction:rtl;">غنچه پنهان است همينطور در قلب هر انسانی هر قدر به ظاهر قاسی
</p>
<p style="direction:rtl;">و ناپسند باشد آيتی از روح الهی موجود است . بنابراين بهائی حقيقی نسبت
</p>
<p style="direction:rtl;">بهر کسی چنان رفتار ميکند که باغبان از گياه کمياب و زيبا محافظت
</p>
<p style="direction:rtl;">مينمايد و ميداند که دخالت شتابزده از طرف او باعث شکفتن غنچه و ظهور
</p>
<p style="direction:rtl;">گل نخواهد شد و تنها اشعّهء شمس حقيقت است که اين کار را ميکند.
</p>
<p style="direction:rtl;">و بنابراين مقصد بهائی اينست که شعاع آفتاب جانبخش را در تمام دلها
</p>
<p style="direction:rtl;">و خانه‌های تاريک داخل نمايد .
</p>
<p style="direction:rtl;">حضرت عبدالبهاء باز ميفرمايند :
</p>
<p style="direction:rtl;">" از جملهء تعاليم حضرت بهاءاللّه اينست که انسان بايد در جميع
</p>
<p style="direction:rtl;">شئون و احوال سماحت داشته باشد دشمن را دوست شمرد و بدخواه را
</p>
<p style="direction:rtl;">--------------------------------------------------------------------------
</p>
<p style="direction:rtl;">٢٠) " بشارات " از الواح مبارک حضرت بهاءاللّه .
</p>
<p style="direction:rtl;">٢١) از لوح مبارک حضرت عبدالبهاء بافتخار بهائيان امريکا نقل از 
</p>
<p style="direction:rtl;">" مکاتيب عبدالبهاء " ج ٧ ، ص ٢٤٧ .
</p>
<p style="direction:rtl;">ص ٩٨
</p>
<p style="direction:rtl;">خيرخواه بداند نه آنکه دشمن را دشمن بداند و مدارا نمايد و مبغض را
</p>
<p style="direction:rtl;">مبغض بداند و حسن اخلاق بنمايد. ميفرمايد اينگونه عمل نمودن تزوير است
</p>
<p style="direction:rtl;">حقيقت ندارد بلکه شما بايد دشمن را دوست ببينيد و بدخواه را خيرخواه
</p>
<p style="direction:rtl;">بدانيد و باين دستورالعمل معامله کنيد يعنی محبّت و مهربانی و خيرخواهی
</p>
<p style="direction:rtl;">شما حقيقی باشد نه مدارا زيرا مدارا بيک درجه تزوير است "(٢٢) .
</p>
<p style="direction:rtl;">اين نصيحت بظاهر غير معقول و ضدّ و نقيض بنظر ميرسد مگر اينکه
</p>
<p style="direction:rtl;">اين حقيقت را دريابيم که هر چند انسان ظاهراً از جهت نفسانی ممکن
</p>
<p style="direction:rtl;">است کينه ‌توز و بد خواه باشد ولی باطناً دارای فطرتی است روحانی که
</p>
<p style="direction:rtl;">همان حقيقت انسانی است و تنها از اوست که محبّت و خيرخواهی تجلّی
</p>
<p style="direction:rtl;">ميکند و ما بايد هميشه باين کينونت معنوی و حقيقی همنوعان خود ناظر بوده
</p>
<p style="direction:rtl;">و فکر و محبّت خود را بآن متوجّه سازيم و بدانيم که چون اين شخصيّت
</p>
<p style="direction:rtl;">باطنی ، بيدار و فعّال شود شخصيّت خارجی نيز تقليب و تجديد گردد .
</p>
<p style="direction:rtl;">ديدهء خطاپوش
</p>
<p style="direction:rtl;">در تعاليم بهائی در هيچ موضوعی باندازهء لزوم اجتناب از عيب‌ جوئی
</p>
<p style="direction:rtl;">تأکيد و ابرام نشده ‌است . حضرت مسيح نيز در اين خصوص نهايت
</p>
<p style="direction:rtl;">تأکيد را نموده‌ است. ولی امروز عادت بر اين جاريست که مسيحيان
</p>
<p style="direction:rtl;">بمواعظ مسيح بر روی کوه بنظر " نصايح کماليّه " نگريسته و از مسيحی
</p>
<p style="direction:rtl;">عادی انتظار اجرای آنرا در زندگی روزمرّه نميتوان داشت . حضرت بهاءاللّه
</p>
<p style="direction:rtl;">و حضرت عبدالبهاء از طرف ديگر نهايت تأکيد نموده‌اند که آنچه در
</p>
<p style="direction:rtl;">اينخصوص ميفرمايند مقصود عمل بموجب آنست . در کلمات مکنونه
</p>
<p style="direction:rtl;">چنين ميخوانيم : " يا ابن الانسان، لا تنفّس بخطأ احد مادمت خاطئاً
</p>
<p style="direction:rtl;">و ان تفعل بغير ذلک ملعون انت و انا شاهد بذلک " . و نيز ميفرمايد : " يا ابن
</p>
<p style="direction:rtl;">---------------------------------------------------------------------------------
</p>
<p style="direction:rtl;">٢٢) نطق مبارک حضرت عبدالبهاء در شهر اوکلند در کاليفرنيا در مجمع احبّاء اللّه
</p>
<p style="direction:rtl;">در ٣٠ اکتبر ١٩١٢ .
</p>
<p style="direction:rtl;">ص ٩٩
</p>
<p style="direction:rtl;">الوجود، لاتنسب الی نفس ما لا تحبّه لنفسک و لا تقل ما لا تفعل هذا امری
</p>
<p style="direction:rtl;">عليک فاعمل به " . حضرت عبدالبهاء ميفرمايد : " از خطای احدی دم
</p>
<p style="direction:rtl;">نزنيد در حقّش دعا کنيد و بمهربانی باصلاح خطايش بپردازيد. نظر بمحسّنات 
</p>
<p style="direction:rtl;">کنيد نه به سيّئات. اگر نفسی دارای ده صفت حسنه باشد و يک صفت زشت 
</p>
<p style="direction:rtl;">نظر بآن ده حسن نمائيد نه بآن صفت زشت و اگر شخص ده صفت مذموم داشته 
</p>
<p style="direction:rtl;">باشد و يک صفت حميده باين يک صفت ناظر باشيد و آن ده را فراموش کنيد. 
</p>
<p style="direction:rtl;">کلمهء ناسزا در حقّ احدی بر لسان نرانيد اگر چه دشمن باشد "(٢٣) .
</p>
<p style="direction:rtl;">همچنين در لوحی بيکی از احبّای امريکا ميفرمايند : " بدترين خُلق انسانی 
</p>
<p style="direction:rtl;">و گناه عظيم غيبت نفوس است علی الخصوص صدورش از احبّای الهی. اگر 
</p>
<p style="direction:rtl;">نوعی ميشد که ابواب غيبت مسدود ميشد و هر يکی از احبّای الهی ستايش 
</p>
<p style="direction:rtl;">ديگران را مينمود آنوقت تعاليم حضرت بهاءاللّه نشر می يافت قلوب نورانی 
</p>
<p style="direction:rtl;">ميگشت روحها ربّانی ميشد عالم انسانی سعادت ابدی می يافت "(٢٤) .
</p>
<p style="direction:rtl;">خضوع
</p>
<p style="direction:rtl;">در حاليکه مأموريم از خطايای ديگران چشم بپوشيم و بصفات
</p>
<p style="direction:rtl;">حميدهء آنها ناظر باشيم از طرف ديگر مأموريم متوجّه خطاهای خود بوده
</p>
<p style="direction:rtl;">و به محسّنات خويش ناظر نباشيم . حضرت بهاءاللّه در کلمات مکنونه ميفرمايد :
</p>
<p style="direction:rtl;">" يا ابن الوجود، کيف نسيت عيوب نفسک و اشتغلت بعيوب عبادی؟
</p>
<p style="direction:rtl;">من کان علی ذلک فعيله لعنة منّی " . و نيز : " ای مهاجران، لسان مخصوص
</p>
<p style="direction:rtl;">--------------------------------------------------------------------------------
</p>
<p style="direction:rtl;">٢٣) ترجمه از متن انگليسی کتاب .
</p>
<p style="direction:rtl;">٢٤) لوح مبارک حضرت عبدالبهاء ، نقل از " نجم باختر " ٤/١٩٦ .
</p>
<p style="direction:rtl;">ص ١٠٠
</p>
<p style="direction:rtl;">ذکر من است بغيبت ميالائيد. و اگر نفس ناری غلبه نمايد بذکر عيوب
</p>
<p style="direction:rtl;">خود مشغول شويد نه بغيبت خلق من. زيرا که هر کدام از شما بنفس خود
</p>
<p style="direction:rtl;">ابصر و اعرفيد از نفوس عباد من " .
</p>
<p style="direction:rtl;">حضرت عبدالبهاء ميفرمايد : " حيات شما بايد اقتباس فضائل از
</p>
<p style="direction:rtl;">ملکوت مسيح کند حضرت مسيح نيامد تا مخدوم باشد بلکه خادم کلّ بود.
</p>
<p style="direction:rtl;">در اين امر کلّ خادم و خادمه و برادر و خواهرند. بمجرّد آنکه نفسی در خود
</p>
<p style="direction:rtl;">امتياز و تفوّقی بر ديگران بيند در خطر عظيم افتد و تا اين فکر را از ريشه
</p>
<p style="direction:rtl;">نکند لايق خدمت بملکوت اللّه نه. عدم رضايت انسان از نفس خود دليل
</p>
<p style="direction:rtl;">ترقّی است و هر نفس از خود راضی مظهر شيطانست هر نفسی که خود را
</p>
<p style="direction:rtl;">نپسندد آيت رحمن است. اگر کسی دارای يک هزار صفات ممدوحه است
</p>
<p style="direction:rtl;">نبايد بآن ناظر باشد بايد در نقائص خود جستجو کند ... هرقدر انسان
</p>
<p style="direction:rtl;">ترقّی کند باز ناقص است زيرا مقامی اعلی موجود است و بمحض آنکه بآن
</p>
<p style="direction:rtl;">مقام اعلی نظر کند از خود نا راضی شود و رتبه‌ ئی بالاتر طلبد ستايش
</p>
<p style="direction:rtl;">خويش دليل خود پسنديست "(٢٥) .
</p>
<p style="direction:rtl;">با اينکه مأموريم بگناهان خود معترف و از معاصی خود در کمال
</p>
<p style="direction:rtl;">اخلاص توبه کنيم ولکن رسم اقرار و اعتراف نزد کشيش و ديگران اکيداً
</p>
<p style="direction:rtl;">ممنوع است. حضرت بهاءاللّه در لوح " بشارات " ميفرمايند :
</p>
<p style="direction:rtl;">" بايد عاصی در حالتی که از غير اللّه خود را فارغ و آزاد مشاهده
</p>
<p style="direction:rtl;">نمايد طلب مغفرت و آمرزش کند نزد عباد اظهار خطايا و معاصی جائز نه
</p>
<p style="direction:rtl;">چه که سبب و علّت آمرزش و عفو الهی نبوده و نيست. و همچنين اين اقرار نزد
</p>
<p style="direction:rtl;">خلق سبب حقارت و ذلّت است و حقّ جلّ جلاله ذلّت عباد خود را دوست
</p>
<p style="direction:rtl;">ندارد انّه هو المشفق الکريم. عاصی بايد ما بين خود و خدا از بحر رحمت
</p>
<p style="direction:rtl;">رحمت طلبد و از سماء کرم مغفرت مسئلت کند " .
</p>
<p style="direction:rtl;">-----------------------------------------------------------------------------------
</p>
<p style="direction:rtl;">٢٥) نقل از " خاطرات يومّيهء احمد سهراب ، ١٩١٤ " ( ترجمه از اصل انگليسی )٠
</p>
<p style="direction:rtl;">ص ١٠١
</p>
<p style="direction:rtl;">صدق و امانت
</p>
<p style="direction:rtl;">حضرت بهاءاللّه در لوح " طرازات " ميفرمايد : " فی الامانه انّها باب
</p>
<p style="direction:rtl;">الاطمئنان لمن فی الامکان و آية العزّة من لدی الرّحمن. من فاز بها فاز بکنوز
</p>
<p style="direction:rtl;">الثّروة و الغناء. امانت باب اعظم است از برای راحت و اطمينان خلق قوام
</p>
<p style="direction:rtl;">هر امری از امور باو منوط بوده و هست عوالم عزّت و رفعت و ثروت بنور
</p>
<p style="direction:rtl;">آن روشن و منير ... يا اهل البهاء انّها احسن طراز لهياکلکم و ابهی اکليل
</p>
<p style="direction:rtl;">لرؤوسکم خذوها امراً من لدن آمر خبير " . همچنين ميفرمايد : " رأس
</p>
<p style="direction:rtl;">الايمان هو التّقلّل فی القول و التّکثّر فی العمل و من کان اقواله أزيد من
</p>
<p style="direction:rtl;">اعماله فاعلموا أَنَّ عدمه خيرٌ من وجوده و فنائه أحسن من بقائه "(٢٦) .
</p>
<p style="direction:rtl;">حضرت عبدالبهاء ميفرمايد :
</p>
<p style="direction:rtl;">" راستی اساس جميع فضائل عالم انسانيست و جز براستی از برای
</p>
<p style="direction:rtl;">نفسی در جميع عوالم الهيّه نجاح و فلاح محالست واين صفت مقدّسه چون
</p>
<p style="direction:rtl;">در انسان تمکّن يابد جميع صفات رحمانيّه تحقّق جويد "(٢٧) .
</p>
<p style="direction:rtl;">و همچنين :
</p>
<p style="direction:rtl;">" انوار صدق و امانت بايد چنان از وجوه بدرخشد که چه در اخذ
</p>
<p style="direction:rtl;">و عطا و چه در سائر اوقات قول و کلام شما محلّ اعتماد و يقين باشد خود را
</p>
<p style="direction:rtl;">فراموش کنيد و خدمت بعموم نمائيد "(٢٨) .
</p>
<p style="direction:rtl;">معرفت نفس
</p>
<p style="direction:rtl;">حضرت بهاءاللّه مستمرّاً انسان را متوجّه کمالاتی که در نهاد او
</p>
<p style="direction:rtl;">نهفته است نموده توصيه در اظهار آن ميفرمايند. چه حقيقت ذاتيّهء انسانی
</p>
<p style="direction:rtl;">--------------------------------------------------------------------------------
</p>
<p style="direction:rtl;">٢٦) پيام مبارک باحبّای لندن ، اکتبر ١٩١١ ( ترجمه از متن انگليسی کتاب ) .
</p>
<p style="direction:rtl;">٢٧) لوح مبارک بافتخار ميسن ريمی .
</p>
<p style="direction:rtl;">٢٨) پيام مبارک باحبّای لندن ، اکتبر ١٩١١ ( ترجمه از متن انگليسی کتاب ) .
</p>
<p style="direction:rtl;">ص ١٠٢
</p>
<p style="direction:rtl;">ممتاز از هيکل عنصری اوست که غالباً زندان انسان حقيقی است. در
</p>
<p style="direction:rtl;">کلمات مکنونه ميفرمايد :
</p>
<p style="direction:rtl;">" يا ابن الوجود، صنعتک بايادی القوّة و خلقتک بأنامل القدرة و اودعت
</p>
<p style="direction:rtl;">فيک جوهر نوری فاستغن به عن کلّ شیء لانّ صنعی کامل و حکمی نافذ لا
</p>
<p style="direction:rtl;">تشکّ فيه ولا تکن فيه مريبا " . و نيز :
</p>
<p style="direction:rtl;">" يا ابن الرّوح، خلقتک غنيّاً، کيف تفتقر؟ و صنعتک عزيزاً، بِمَ تستذلّ؟ و من 
</p>
<p style="direction:rtl;">جوهر العلم اظهرتک، لِمَ تستعلم عن دونی؟ و من طين الحبّ عجنتک، کيف تشتغل 
</p>
<p style="direction:rtl;">بغيری؟ فارجع البصر اليک لتجدنی فيک قائماً قادراً مقتدراً قيّوما " . و نيز :
</p>
<p style="direction:rtl;">" ای بنده من، مثل تو مثل سيف پرجوهری است که در غلاف تيره
</p>
<p style="direction:rtl;">پنهان باشد و باين سبب قدر آن بر جوهريان مستور ماند. پس از غلاف
</p>
<p style="direction:rtl;">نفس و هوی بيرون آی تا جوهر تو بر عالميان هويدا و روشن آيد " . و نيز :
</p>
<p style="direction:rtl;">" ايدوست من، تو شمس سماء قدس منی خود را بکسوف دنيا ميالای
</p>
<p style="direction:rtl;">حجاب غفلت را خرق کن تا بی‌پرده و حجاب از خلف سحاب بدرآئی
</p>
<p style="direction:rtl;">و جميع موجودات را بخلعت هستی بيارائی " .
</p>
<p style="direction:rtl;">حياتی که حضرت بهاءاللّه پيروان خود را بآن دلالت نموده يقيناً
</p>
<p style="direction:rtl;">دارای چنان رفعت و منزلتی است که در تمام عرصهء وسيع مقدورات انسانی
</p>
<p style="direction:rtl;">هيچ چيز بالاتر و زيباتر از آن وجود ندارد تا انسان آرزوی آن نمايد .
</p>
<p style="direction:rtl;">معرفت بشخصيّت روحانی خودمان در معنی معرفت باين حقيقت عاليه
</p>
<p style="direction:rtl;">است که ما از نزد خدا آمده و پيش او باز خواهيم گشت و اين بازگشت
</p>
<p style="direction:rtl;">بسوی خدا مقصد اصلی و جليل فرد بهائی است. ولکن برای رسيدن باين
</p>
<p style="direction:rtl;">هدف تنها راه اطاعت از رسولان برگزيدهء او و مخصوصاً اطاعت از حضرت
</p>
<p style="direction:rtl;">بهاءاللّه است که مظهر ظهور الهی در عصر جديديست که ما در آن زندگی ميکنيم .
</p>
<p style="direction:rtl;">ص ١٠٣
</p>
<p style="direction:rtl;">فصل ششم
</p>
<p style="direction:rtl;">دعا و مناجات
</p>
<p style="direction:rtl;">" الصّلوة معراج المؤمن به يصعد الی السّماء "(١)
</p>
<p style="direction:rtl;">مکالمه با خدا
</p>
<p style="direction:rtl;">حضرت عبدالبهاء ميفرمايد : " مناجات گفتگو با خداست (٢) ".
</p>
<p style="direction:rtl;">برای اينکه خداوند نظر و ارادهء خود را بمردم بشناساند بايد بزبانی با آنها
</p>
<p style="direction:rtl;">صحبت کند که آنها بفهمند و اين کار را بزبان انبياء عظام انجام ميدهد .
</p>
<p style="direction:rtl;">مادام که پيغمبران در هيکل عنصری در قيد اين حياتند با مردم روبرو
</p>
<p style="direction:rtl;">صحبت ميکنند و پيام الهی را ميرسانند و پس از آنکه رحلت کردند پيامشان
</p>
<p style="direction:rtl;">مستمرّاً بوسيلهء بيانات و آثار مدوّنهء آنها باطّلاع خلق ميرسد. ولی اين تنها
</p>
<p style="direction:rtl;">طريقهء تکلّم خدا با بندگان نيست زيرا يک لسان روح نيز موجود است که
</p>
<p style="direction:rtl;">مقدّس از گفتن و نوشتن است و بآن وسيله خداوند با کسانيکه با قلب پاک
</p>
<p style="direction:rtl;">در جستجوی حقيقت هستند از هر نژاد و ملّيّت و زبان و در هر کجا مقيم
</p>
<p style="direction:rtl;">باشند ارتباط يافته بآنها الهام ميبخشد و با همين زبانست که مظاهر مقدّسه
</p>
<p style="direction:rtl;">پس از رحلت از عالم جسمانی با پيروان صديق خود مکالمهء مستمرّ دارند .
</p>
<p style="direction:rtl;">---------------------------------------------------------------------------------------
</p>
<p style="direction:rtl;">١) از احاديث نبوی .
</p>
<p style="direction:rtl;">٢) اشاره باين بيان مبارک در لوحی بافتخار يکی از احبّای غرب است که ميفرمايد :
</p>
<p style="direction:rtl;">"انسان در صلوة با خدا مناجات کند و تقرّب جويد و با معشوق حقيقی خويش گفتگو نمايد " .
</p>
<p style="direction:rtl;">ص ١٠٤
</p>
<p style="direction:rtl;">حضرت مسيح پس از شهادت بر صليب همچنان با حواريّون خود مکالمه
</p>
<p style="direction:rtl;">و رابطهء روحی داشت و در حقيقت بيش از پيش آنها را تأييد و تقويت
</p>
<p style="direction:rtl;">ميکرد و در مورد پيمبران ديگر نيز وضع بهمين قرار بوده است. حضرت
</p>
<p style="direction:rtl;">عبدالبهاء در بارهء اين زبان روحانی بيانات بسيار فرموده و از آن جمله ميفرمايد :
</p>
<p style="direction:rtl;">" ما بايد بلسان ملکوتی صحبت بداريم يعنی بلسان روح زيرا يک
</p>
<p style="direction:rtl;">لسان روح و قلب وجود دارد که با لسان عادی ما فرق بی‌منتهی دارد.
</p>
<p style="direction:rtl;">و فرق ميان اين دو مانند فرقی است که بين زبان ماست با زبان حيوان که
</p>
<p style="direction:rtl;">فقط بانگ و غريو است. امّا لسانی که انسان با حقّ همراز و به راز و نياز
</p>
<p style="direction:rtl;">دمساز ميگردد زبان روح است. و هر وقت ما در حين مناجات از قيود عالم
</p>
<p style="direction:rtl;">ناسوت آزاد شده توجّه بحقّ کنيم گوئی در آن حين ندای الهی را در قلب
</p>
<p style="direction:rtl;">می‌شنويم بدون الفاظ صحبت ميکنيم مخابره می‌نمائيم گفتگو با خدا می‌کنيم
</p>
<p style="direction:rtl;">و جواب می‌شنويم ... جميع ما چون بچنين حالت روحانی واصل گرديم
</p>
<p style="direction:rtl;">ندای الهی را استماع کنيم "(٣) .
</p>
<p style="direction:rtl;">حضرت بهاءاللّه ميفرمايد حقايق عاليهء روحانيّه فقط بوسيلهء اين زبان
</p>
<p style="direction:rtl;">روحانی قابل انتقال و مخابره است و تقرير و تحرير از عهده بر نيايد. در " رسالهء
</p>
<p style="direction:rtl;">هفت وادی " که در آن کيفيّت سير سالکان از مسکن خاکی بوطن الهی
</p>
<p style="direction:rtl;">بيان گرديده در خصوص مراحل اخير اين سفر چنين مذکور است :
</p>
<p style="direction:rtl;">" زبان در تفصيل اين سه وادی عاجز است و بيان بغايت قاصر قلم
</p>
<p style="direction:rtl;">در اين عرصه قدم نگذارد و مداد جز سواد ثمر نيارد ... شرح حال عارفان
</p>
<p style="direction:rtl;">دل بدل تواند گفت اين نه شيوهء قاصد و اين نه حدّ مکتوبست "(٤) .
</p>
<p style="direction:rtl;">------------------------------------------------------------------------------------------------
</p>
<p style="direction:rtl;">٣) ترجمهء بيانات مبارکه نقل از يادداشتهای خانم اتل روزنبرگ (Miss Ethel J. Rosenberg)
</p>
<p style="direction:rtl;">٤) هفت وادی ، آثار قلم اعلی ، ج ٣/ص ١٢٢-١٢٣ .
</p>
<p style="direction:rtl;">ص ١٠٥
</p>
<p style="direction:rtl;">حالت تضرّع و ابتهال
</p>
<p style="direction:rtl;">برای نيل بحالتی روحانی که در آن مکالمه با خداوند ميسّر گردد
</p>
<p style="direction:rtl;">حضرت عبدالبهاء چنين توصيه ميفرمايد :
</p>
<p style="direction:rtl;">" بايد جهد کنيم تا بمقامی رسيم که منقطعاً عن کلّ الاشياء و من فی
</p>
<p style="direction:rtl;">العالم بخداوند وحده توجّه نمائيم. در اين مقام سالک را همّت لازم تا
</p>
<p style="direction:rtl;">به آن مقام فائز شود بايد کوشش نمايد و جهد کند. حصول اين رتبه بعدم تعلّق
</p>
<p style="direction:rtl;">و اعتنا بامور جسمانی و شدّت تمسّک و اهتمام بامور روحانيّه است. هر قدر
</p>
<p style="direction:rtl;">از يکی بيشتر دوری کنيم بديگری بيشتر نزديک شويم فلنختر لانفسنا ما
</p>
<p style="direction:rtl;">نشاء. پس بايد چشم بصيرت گشود و با ادراکی روحانی علامات و امارات
</p>
<p style="direction:rtl;">و آثار روح الهيّه را در هر شيئی مشاهده کرد زيرا هر شيئی از تجلّی آن روح حکايت کند "(٥) .
</p>
<p style="direction:rtl;">حضرت بهاءاللّه ميفرمايد :
</p>
<p style="direction:rtl;">" شخص مجاهد ... بايد ... در اسحار باذکار مشغول شود و بتمام
</p>
<p style="direction:rtl;">همّت و اقتدار در طلب آن نگار کوشد غفلت را بنار حبّ و ذکر بسوزاند ... "(٦) .
</p>
<p style="direction:rtl;">حضرت عبدالبهاء ميفرمايد :
</p>
<p style="direction:rtl;">" نفس ناطقه کاشف اسرار کائناتست ولی اگر از روح مدد گيرد و از
</p>
<p style="direction:rtl;">روح استفاضه کند. والّا اگر مدد از روح بنفس نرسد آنهم مثل سائر
</p>
<p style="direction:rtl;">حيواناتست چه مغلوب شهواتست "(٧) .
</p>
<p style="direction:rtl;">در مقام ديگر در يکی از الواح از قلم حضرت بهاءاللّه چنين نازل گشته :
</p>
<p style="direction:rtl;">----------------------------------------------------------------------------
</p>
<p style="direction:rtl;">٥) ترجمهء بيانات مبارکه نقل از يادداشتهای خانم اتل روزنبرگ .
</p>
<p style="direction:rtl;">٦) کتاب ايقان ص ١٦٠-١٦٢ .
</p>
<p style="direction:rtl;">٧) خطابات مبارکه طبع مصر ١٩٢١ ، ص ١٦٨ .
</p>
<p style="direction:rtl;">ص ١٠٦
</p>
<p style="direction:rtl;">" قل خلّصوا انفسکم يا قوم ثمّ طهّروها عن التّوجّه الی غيری و بذکری
</p>
<p style="direction:rtl;">يطهّر کلّ شیء ان انتم من العارفين ... ان اقرأ يا عبد ما وصل اليک من آثارالله 
</p>
<p style="direction:rtl;">....لتستجذب بها نفسک و تستجذب من نغماتک افئدة الخلائق اجمعين.
</p>
<p style="direction:rtl;">و من يقرأ آيات اللّه فی بيته وحده لينشر نفحاتها الملائکة النّاشرات الی کلّ
</p>
<p style="direction:rtl;">الجهات و ينقلب بها کلّ نفس سليم "(٨) .
</p>
<p style="direction:rtl;">لزوم واسطه
</p>
<p style="direction:rtl;">حضرت عبدالبهاء ميفرمايد :
</p>
<p style="direction:rtl;">" واسطه‌ای بين خلق و خالق لازم يعنی نفسی که از انوار تجلّيات 
</p>
<p style="direction:rtl;">الهيّه مستفيض است و بعالم انسانی فيض بخشد چنانچه قوّهء اثير کسب
</p>
<p style="direction:rtl;">حرارت از اشعّهء شمس نمايد و بزمين فيض رساند " .
</p>
<p style="direction:rtl;">اگر بخواهيم نماز کنيم بايد بمرکزی توجّه نمائيم. اگر بخدا توجّه
</p>
<p style="direction:rtl;">خواهيم بايد قلب را بيک نقطه‌ای متوجّه سازيم. اگر شخصی بدون واسطه
</p>
<p style="direction:rtl;">يعنی مظهر الهی بخواهد خدا را عبادت کند بايد اوّل تصوّری در فکر
</p>
<p style="direction:rtl;">خود از حقّ متصوّر شود و آن تصوّر مخلوق فکر اوست چه که محاط ادراک
</p>
<p style="direction:rtl;">محيط نتواند، پس خدا باينطريق ادراک نشود. آنچه را انسان در فکرش تصوّر
</p>
<p style="direction:rtl;">ميکند مفهوم ذهنی اوست و آنچه مفهوم اوست اين خدا نيست آن خدائی
</p>
<p style="direction:rtl;">را که انسان برای خود تصوّر ميکند اوهام است ، تصوّر است ، خيال
</p>
<p style="direction:rtl;">است صور ذهنيّه است ابداً ربطی بين اين تصوّر و آن ذات مقدّس
</p>
<p style="direction:rtl;">نيست . اگر شخص بخواهد خدا را بشناسد بايد او را در مرآت کامل
</p>
<p style="direction:rtl;">بيابد چه حضرت مسيح يا حضرت بهاءاللّه در هر يک از اين مرايا شمس
</p>
<p style="direction:rtl;">الوهيّت را متجلّی مشاهده کند. چنانچه ما شمس ظاهری را باشراق و ضياء
</p>
<p style="direction:rtl;">و حرارتش بشناسيم بهمچنين بمعرفت الهی آن شمس روحانی که در هيکل
</p>
<p style="direction:rtl;">------------------------------------------------------------------------------
</p>
<p style="direction:rtl;">٨) " منتخباتی از آثار بهاءاللّه ( Gleanings ) " ص ١٨٩ .
</p>
<p style="direction:rtl;">ص ١٠٧
</p>
<p style="direction:rtl;">مظهر ربّانی که مستجمعيت جميع کمالات و جلوه‌گاه جمال آن ذات
</p>
<p style="direction:rtl;">احديّه است و در آن تجلّی فرموده و مشرق و لائح گشته، پی بريم "(٩) .
</p>
<p style="direction:rtl;">و همچنين ميفرمايد :
</p>
<p style="direction:rtl;">" تا روح‌القدس واسطه نگردد رأساً استفاضه حاصل نشود. از امور
</p>
<p style="direction:rtl;">واضحه چشم مپوشان زيرا بديهی است که طفل بدون معلّم تعليم نيابد
</p>
<p style="direction:rtl;">و علم فيضی از فيوضات الهيّه است. خاک بی‌باران ابر سبز و خرم نشود ابر
</p>
<p style="direction:rtl;">واسطه فيوضات الهيّه است ... نور را مرکزی و اگر جز از مرکز بطلبی حاصل نشود.. 
</p>
<p style="direction:rtl;">در ايّام حضرت مسيح ملاحظه کن بعضی را گمان بود که بدون فيوضات 
</p>
<p style="direction:rtl;">مسيحی ممکن است پی بحقيقت برد، همين فکر سبب محرومی آنان شد "(١٠) .
</p>
<p style="direction:rtl;">کسی که بخواهد خدا را بدون توجّه بمظهر ظهور او پرستش کند مانند شخصی است که 
</p>
<p style="direction:rtl;">در زندان تاريک بخيال خود سعی کند از فيوضات اشعّه آفتاب جهانتاب استفاده نمايد .
</p>
<p style="direction:rtl;">تلاوت دعا و مناجات فرض و واجب است
</p>
<p style="direction:rtl;">ضمن بياناتی صريح و روشن ادای نماز و تلاوت آيات بر بهائيان
</p>
<p style="direction:rtl;">فرض شده است. حضرت بهاءاللّه در کتاب اقدس ميفرمايند :
</p>
<p style="direction:rtl;">" اتلوا آيات اللّه فی کلّ صباح و مساء. انّ الّذی لم يتلُ لم يوف بعهد اللّه
</p>
<p style="direction:rtl;">و ميثاقه. و الّذی اعرض عنها اليوم انّه ممّن اعرض عن اللّه فی ازل الازال اتّقنّ
</p>
<p style="direction:rtl;">اللّه يا عبادی کلّکم اجمعون. لا تغرّنّکم کثرة القراءة و الاعمال فی اللّيل
</p>
<p style="direction:rtl;">و النّهار. لو يقرأ أحد آية من الآيات بالرّوح و الرّيحان خير له من ان يتلوَ
</p>
<p style="direction:rtl;">-------------------------------------------------------------------------------------------------
</p>
<p style="direction:rtl;">٩) بيانات مبارک بآقای پرسی وودکاک ( Mr. Percy Woodcock ) در عکّا در سال
</p>
<p style="direction:rtl;">١٩٠٩ ( ترجمه از متن انگليسی کتاب ) .
</p>
<p style="direction:rtl;">١٠) لوح مبارک حضرت عبدالبهاء بافتخار يکی از اماء الرّحمن امريکا نقل از روی نسخهء خطی .
</p>
<p style="direction:rtl;">ص ١٠٨
</p>
<p style="direction:rtl;">بالکسالة صحف اللّه المهيمن القيّوم. اتلوا آيات اللّه علی قدر لا تأخذکم
</p>
<p style="direction:rtl;">الکسالة و الاحزان. لا تحملوا علی الارواح ما يکسلها و يثقلها بل ما يخفّها
</p>
<p style="direction:rtl;">لتطير باجنحة الآيات الی مطلع البيّنات. هذا اقرب الی اللّه لو انتم تعقلون " .
</p>
<p style="direction:rtl;">حضرت عبدالبهاء در جواب سائلی ميفرمايند :
</p>
<p style="direction:rtl;">" ای عزيز روحانی ... بدان که نماز فرض است و واجب و بهيچ عذری انسان 
</p>
<p style="direction:rtl;">معاف از صلاة نشود مگر عاجز باشد يا خود محذور کلّی واقع گردد "(١١) .
</p>
<p style="direction:rtl;">شخص ديگری سؤال کرده است دعا برای چه و حکمت آن
</p>
<p style="direction:rtl;">چيست ؟ زيرا خداوند همه چيز را بجای خود قرار داده و همهء امور ببهترين
</p>
<p style="direction:rtl;">وجه اجرا ميگردد و بنابراين استدعا و نيازمندی و طلب حاجات چه حکمت
</p>
<p style="direction:rtl;">دارد ؟ حضرت عبدالبهاء در جواب ميفرمايند :
</p>
<p style="direction:rtl;">" اعلمی انّ شأن الضّعيف ان يبتهل الی القويّ و يليق للمستفيض ان
</p>
<p style="direction:rtl;">يتضرّع الی الفيّاض الجليل. و اذا ناجی ربّه و توجّه اليه و استفاض من بحره
</p>
<p style="direction:rtl;">فنفس هذا التّضرّع نور لقلبه و جلاء لبصره و حياة لروحه و علوّ لکينونته. فلذلک 
</p>
<p style="direction:rtl;">انظری عند مناجاتک الی اللّه و تلاوتک ( اسمک شفائی ) کيف يهتّز قلبک و يترنّح 
</p>
<p style="direction:rtl;">روحک من روح محبّة اللّه و ينجذب فؤادک الی ملکوت اللّه. فبهذه الانجذابات 
</p>
<p style="direction:rtl;">تزداد السّعة و الاستعداد. و اذا اتّسع الاناء زاد الماء واذا زاد العطش عذب فی 
</p>
<p style="direction:rtl;">ذوق الانسان فيض الغمام. هذا سرّ المناجاة و حکمة طلب الحاجات "(١٢) .
</p>
<p style="direction:rtl;">حضرت بهاءاللّه سه فريضهء نماز روزانه نازل فرموده و شخص مؤمن
</p>
<p style="direction:rtl;">مختار است هر يک از اين سه نماز را انتخاب نمايد ولی در هر حال فرض
</p>
<p style="direction:rtl;">است يکی از آنها را بنحوی که حضرت بهاءاللّه دستور داده تلاوت نمايد .
</p>
<p style="direction:rtl;">-------------------------------------------------------------------------------
</p>
<p style="direction:rtl;">١١) لوح مبارک حضرت عبدالبهاء بافتخار يکی از احبّای غرب نقل از نسخهء خطّی .
</p>
<p style="direction:rtl;">١٢) لوح مبارک حضرت عبدالبهاء بافتخار يکی از احبّای غرب نقل از نسخهء خطّی .
</p>
<p style="direction:rtl;">ص ١٠٩
</p>
<p style="direction:rtl;">نماز جماعت
</p>
<p style="direction:rtl;">نمازهائی را که حضرت بهاءاللّه بعنوان فريضهء روزانه برای بهائيان
</p>
<p style="direction:rtl;">مقرّر فرموده‌اند بايد انفرادی خوانده شود. تنها نماز ميّت جمعی خوانده
</p>
<p style="direction:rtl;">ميشود و ترتيب آن اينست که يکنفر از مؤمنين بصدای بلند ميخواند و ديگر
</p>
<p style="direction:rtl;">حاضران ايستاده گوش ميدهند. و فرق اين نماز با نماز جماعت اسلامی
</p>
<p style="direction:rtl;">آنست که مسلمانان بدنبال امام که پيشوای نماز است صف ميکشند
</p>
<p style="direction:rtl;">و اينکار در ديانت بهائی ممنوع است .
</p>
<p style="direction:rtl;">اين دستورات که بر طبق امر حضرت بهاءاللّه دائر بر الغاء طبقهء
</p>
<p style="direction:rtl;">علمای دينی حرفه‌ای صادر شده باين معنی نيست که آن حضرت
</p>
<p style="direction:rtl;">باجتماعات برای عبادت قدر و قيمتی قائل نيست، در بارهء اهميّت احتفال
</p>
<p style="direction:rtl;">برای دعا حضرت عبدالبهاء ميفرمايند :
</p>
<p style="direction:rtl;">" انسان ممکن است بگويد هر وقت ميل داشته باشم بدعا ميپردازم
</p>
<p style="direction:rtl;">وقتی که احساسات قلبيّه‌ام را منجذب الی اللّه يابم خواه در بيابان خواه
</p>
<p style="direction:rtl;">در شهر يا در هر کجا باشم چه لزومی دارد بجائی بروم که ديگران در روز
</p>
<p style="direction:rtl;">مخصوص و ساعت معيّن مجتمعند تا متّفقاً با آن نفوس بدعا بپردازم در
</p>
<p style="direction:rtl;">صورتيکه شايد حالت روحی آماده برای دعا و مناجات نداشته باشم. اين
</p>
<p style="direction:rtl;">طرز فکر خيالی باطل است زيرا هر جا جماعتی مجتمعند قوّتشان بيشتر
</p>
<p style="direction:rtl;">است افراد سپاه اگر تنها و منفرداً بجنگند هرگز قوّهء يک لشکر متّحد را
</p>
<p style="direction:rtl;">ندارند. پس اگر در اين جنگ روحانی همهء افراد لشکر متّحد شوند آنوقت
</p>
<p style="direction:rtl;">عواطف روحانی متّحدهء آنها معين يکديگر بوده و ادعيه‌شان مقبول ميشود "(١٣) .
</p>
<p style="direction:rtl;">---------------------------------------------------------------------------------
</p>
<p style="direction:rtl;">١٣) از يادداشتهای خانم اتل روزنبرگ ( Miss Ethel Rosenberg ) )ترجمه از 
</p>
<p style="direction:rtl;">متن انگليسی کتاب) .
</p>
<p style="direction:rtl;">ص ١١٠
</p>
<p style="direction:rtl;">مناجات زبان محبّت است
</p>
<p style="direction:rtl;">بشخصی که پرسيد آيا دعا و مناجات لازمست در حاليکه مسلّماً
</p>
<p style="direction:rtl;">خداوند بنوايای قلوب آگاه است حضرت عبدالبهاء در جواب فرمودند :
</p>
<p style="direction:rtl;">" اگر دوستی بديگری محبّت دارد طبيعی است که آرزويش اظهار
</p>
<p style="direction:rtl;">آن محبّت است و با آنکه ميداند دوستش از محبّت او آگاه است با وجود
</p>
<p style="direction:rtl;">اين ميل دارد احساسات خويش را بيان کند ... البتّه خدا از آرزوهای
</p>
<p style="direction:rtl;">قلوب خبير و عليم است ولی عواطفی که انسان را بمناجات با حقّ دلالت
</p>
<p style="direction:rtl;">ميکند از مقتضيات طبيعت است و ناشی از محبّت انسان است بخداوند ... ".
</p>
<p style="direction:rtl;">مناجات الزاماً محتاج به الفاظ نيست بلکه منوط بفکر و حالت است.
</p>
<p style="direction:rtl;">اگر چنين شوق و علاقه‌ای مفقود باشد جبر و عنف لزومی ندارد مجرّد
</p>
<p style="direction:rtl;">کلمات بدون معنی حکمی ندارد. اگر شخصی صحبتی را از روی تکليف
</p>
<p style="direction:rtl;">بدون ميل با شما بدارد و از ملاقات با شما خشنود نباشد آيا ميل ميکنی با او
</p>
<p style="direction:rtl;">صحبت بداری ؟ "(١٤) .
</p>
<p style="direction:rtl;">در ضمن صحبت ديگر ميفرمايند :
</p>
<p style="direction:rtl;">" وقتی که انسان بمناجات می‌پردازد بايد قصدش صرفاً بخاطر محبّتی
</p>
<p style="direction:rtl;">باشد که بخدا دارد نه از جهت خوف از او يا ترس از نار جهنّم و نه باميد
</p>
<p style="direction:rtl;">نعيم و جنّت ... وقتی که انسان مفتون حبّ ديگری گردد ممکن نيست از
</p>
<p style="direction:rtl;">ذکر معشوقش سکون اختيار کند. پس چقدر دشوارتر است که انسانی
</p>
<p style="direction:rtl;">مفتون خدا باشد و از ذکر او دم فروبندد ... شخص روحانی بهيچ چيز
</p>
<p style="direction:rtl;">مسرّت نيابد مگر بذکر الهی " (١٥) .
</p>
<p style="direction:rtl;">-------------------------------------------------------------------------------------
</p>
<p style="direction:rtl;">١٤) نقل از مقالهء ميس استيونس در مجلّهء " فورت نايتلی رويو " ، جولای ، دسامبر
</p>
<p style="direction:rtl;">١٩١١ صفحهء ٧٨٤ (Miss E. S. Stevens, " Fortnightly Review ", July-Dec.)
</p>
<p style="direction:rtl;">1911, p. 784 (ترجمه از متن انگليسی ) .
</p>
<p style="direction:rtl;">١٥) از يادداشتهای خانم آلما روبرتسن ( Alma Robertson ) و زائرين ديگر نوامبر -
</p>
<p style="direction:rtl;">دسامبر ١٩٠٠ ( ترجمه از متن انگليسی کتاب ) .
</p>
<p style="direction:rtl;">ص ١١١
</p>
<p style="direction:rtl;">نجات از بليّات
</p>
<p style="direction:rtl;">بموجب تعاليم انبيا ابتلا بامراض و جميع آفات ديگر نتيجهء عدم
</p>
<p style="direction:rtl;">اطاعت از اوامر الهيّه است ، حتّی حدوث مصيبتهائی از قبيل سيل
</p>
<p style="direction:rtl;">و طوفانهای سخت و زلزله بفرمودهء حضرت عبدالبهاء بطور غير مستقيم مربوط باين قضيّه است .
</p>
<p style="direction:rtl;">رنج و ابتلائی که بر اثر گناهی حاصل ميشود از جهت انتقام
</p>
<p style="direction:rtl;">و قصاص نيست بلکه برای انتباه و علاج است و باينوسيله خداوند بانسان
</p>
<p style="direction:rtl;">هشدار ميدهد که از صراط مستقيم منحرف شده است . اگر آلام شديد
</p>
<p style="direction:rtl;">است فقط بيان علّت است که خطر گناهکاری از آن هم شديدتر است
</p>
<p style="direction:rtl;">زيرا پاداش عصيان هلاکت است .
</p>
<p style="direction:rtl;">درست همانطور که نزول بلا نتيجهء عدم اطاعت است نجات از بلا
</p>
<p style="direction:rtl;">نيز تنها با اطاعت بدست ميآيد و در اينجا مسئلهء تصادف نيست و در آن
</p>
<p style="direction:rtl;">شک و ترديد مورد ندارد زيرا اعراض از حقّ نتيجه‌اش بی‌شک مصيبت
</p>
<p style="direction:rtl;">است و اقبال بحقّ حاصلش بيقين سعادت و برکت .
</p>
<p style="direction:rtl;">و چون جميع عالم انسانی بمنزلهء هيکل واحد است لهذا سعادت
</p>
<p style="direction:rtl;">و آسايش هر فرد نه تنها برفتار شخصی او بلکه برفتار ساير مردم نيز بستگی دارد .
</p>
<p style="direction:rtl;">هرگاه کسی خطائی مرتکب شود همه کم و بيش بزحمت افتند و اگر
</p>
<p style="direction:rtl;">خوبی کند همه منتفع شوند. باينطريق هر کسی تا حدّی جور بار همسايه را
</p>
<p style="direction:rtl;">ميکشد و بهترين نفوس کسانی هستند که بارهای بيشتری بدوش کشند.
</p>
<p style="direction:rtl;">نفوس مقدّسه و اوليا تحمّل بلايای بيشمار نموده‌اند ولی انبيا از آنها هم بيشتر
</p>
<p style="direction:rtl;">مصيبت کشيده‌اند. حضرت بهاءاللّه در کتاب ايقان ميفرمايند :
</p>
<p style="direction:rtl;">" چنانچه شنيده‌اند از ابتلای هر نبيّ و اصحاب او از فقر و امراض
</p>
<p style="direction:rtl;">و ذلّت، چنانچه سرهای اصحاب ايشان را در شهرها بهديه ميفرستادند " .
</p>
<p style="direction:rtl;">حال علّت اين نبوده که اوليا و انبياء بيش از ساير نفوس مستحقّ
</p>
<p style="direction:rtl;">ص ١١٢
</p>
<p style="direction:rtl;">مجازات بوده‌اند نه بلکه آنها اغلب برای خاطر ديگران رنج ميبرند و برای
</p>
<p style="direction:rtl;">خاطر ديگران تحمّل مصائب ميکنند . همّشان سعادت و آسايش عالم است
</p>
<p style="direction:rtl;">نه خود . دعای محبّ حقيقی عالم انسانی اين نيست که او شخصاً از فقر
</p>
<p style="direction:rtl;">و مرض و مصيبت رهائی يابد بلکه مقصدش اينست که نوع انسان بطور
</p>
<p style="direction:rtl;">کلّی از نادانی و گناه و مضرّات ناشيه از آنها نجات يابد و اگر سلامتی و ثروت
</p>
<p style="direction:rtl;">بخواهد برای آنست که بملکوت الهی خدمت کند و هرگاه صحّت جسمانی
</p>
<p style="direction:rtl;">و غنا حاصل نشود با نهايت تسليم و رضا تقدير را ميپذيرد. چه بخوبی ميداند
</p>
<p style="direction:rtl;">که آنچه در سبيل الهی وارد شود مبنی بر حکمت ربّانی است .
</p>
<p style="direction:rtl;">حضرت عبدالبهاء ميفرمايند : " احزان و آلام تصادفاً بر ما وارد نشود
</p>
<p style="direction:rtl;">بلکه نزول رحمت الهی است تا بدرجهء کمال رسيم. هر هنگام حزن و المی
</p>
<p style="direction:rtl;">حاصل شود آنوقت انسان بياد و ذکر پدر آسمانی افتد که قادر است او را
</p>
<p style="direction:rtl;">از مذلّت رهائی بخشد . هرچه انسان از گناه پاکتر شود نتايج فضائل
</p>
<p style="direction:rtl;">و کمالات روحانی او بيشتر جلوه‌گر گردد "(١٦) .
</p>
<p style="direction:rtl;">در ابتدا خلاف عدالت بنظر ميرسد که بيگناهی جور گناهکاری را
</p>
<p style="direction:rtl;">متحمّل شود، ولی حضرت عبدالبهاء ما را مطمئن ميسازند که اين بی
</p>
<p style="direction:rtl;">عدالتی فقط بحسب ظاهر است و بالاخره عدل کامل حصول يابد اين است بيان مبارک :
</p>
<p style="direction:rtl;">" و امّا کيفيّت اطفال صغيره و نفوس ضعيفه که در دست ظالمين
</p>
<p style="direction:rtl;">گرفتارند ... از برای اين نفوس در عالم ديگر مکافات عظيمه است ...
</p>
<p style="direction:rtl;">اين نفوس را اين صدمات سبب رحمت پروردگار گردد و موهبت کردگار
</p>
<p style="direction:rtl;">که بهتر از صد هزار راحت دنيا و نشو و نما در اين دار فانی دنياست "(١٧) .
</p>
<p style="direction:rtl;">-----------------------------------------------------------------------------
</p>
<p style="direction:rtl;">١٦) نطق مبارک در پاريس ( ترجمه از متن انگليسی کتاب ) .
</p>
<p style="direction:rtl;">١٧) لوح مبارک حضرت عبدالبهاء بيکی از احبّای امريکا .
</p>
<p style="direction:rtl;">ص ١١٣
</p>
<p style="direction:rtl;">دعا و قانون طبيعت
</p>
<p style="direction:rtl;">بسياری از مردم در تأثير دعا و مناجات ترديد ميکنند زيرا تصوّر
</p>
<p style="direction:rtl;">مينمايند استجابت دعا مغاير حاکميّت ونظام طبيعت است . ذکر يک مثال
</p>
<p style="direction:rtl;">اين مسئله را روشن ميکند . اگر آهن ربائی را روی براده‌های آهن قرار
</p>
<p style="direction:rtl;">دهيم قطعات آهن بطرف آن جذب شده بآن ميچسبند ولی اين عمل بمعنی
</p>
<p style="direction:rtl;">دخالت در قانون جاذبهء زمين نيست. زيرا نيروی جاذبه مانند سابق در عمل
</p>
<p style="direction:rtl;">خود باقی است منتهی اينست که نيروی قوی‌ تری وارد عمل شده است يعنی
</p>
<p style="direction:rtl;">نيروی ديگری که آنهم مانند نيروی جاذبه تحت انتظام و ضابطه است .
</p>
<p style="direction:rtl;">عقيدهء بهائی بر اينست که دعا نيروی مافوقی را بفعّاليّت وا ميدارد که نسبتاً
</p>
<p style="direction:rtl;">کمتر شناخته شده ولی دليلی در دست نيست که معتقد شويم عمل اين
</p>
<p style="direction:rtl;">نيرو خارج از نظام کلّی و مغاير قوانين طبيعی است . تنها تفاوت اينست که
</p>
<p style="direction:rtl;">اين نيرو تا حال کاملاً مورد مطالعه و تحقيق تجربی قرار نگرفته و عمل آن
</p>
<p style="direction:rtl;">بعلّت نادانی و بی‌اطّلاعی ما مرموز و بيقاعده بنظر ميرسد .
</p>
<p style="direction:rtl;">اشکال ديگر که باعث تحيّر بعضی گرديده اينست که ميگويند اثر
</p>
<p style="direction:rtl;">دعا ضعيف‌ تر از نتايج عظيمه ايست که بآن نسبت داده ميشود. در اين
</p>
<p style="direction:rtl;">مورد هم شايد مثلی مطلب را روشن کند . فشار مختصری که بدريچهء مخزن
</p>
<p style="direction:rtl;">آبی وارد شود ممکن است جريان سيل آسائی توليد و آنرا تحت نظم در آورد
</p>
<p style="direction:rtl;">و يا موقعی که فشار مختصری بفرمان يک کشتی اوقيانوس‌پيما وارد شود
</p>
<p style="direction:rtl;">ممکن است مسير آن سفينهء عظيم را بارادهء خود تغيير دهد . بر طبق نظريهء
</p>
<p style="direction:rtl;">بهائی قوّه‌ای که باعث اجابت دعا ميشود قوّهء لايتناهی الهی است و کاری
</p>
<p style="direction:rtl;">که دعا کننده ميکند فقط اينست که با استفاده از قوّهء ضعيف لازم سبب
</p>
<p style="direction:rtl;">نزول مواهب الهيّه و جهت سير جريان آن ميگردد و اين مواهب هميشه
</p>
<p style="direction:rtl;">حاضر برای تأييد نفوس زکيّه مستعدّه است .
</p>
<p style="direction:rtl;">ص ١١٤
</p>
<p style="direction:rtl;">مناجاتهای بهائی
</p>
<p style="direction:rtl;">حضرت بهاءاللّه و حضرت عبدالبهاء ادعيه و مناجاتهای بيشمار برای
</p>
<p style="direction:rtl;">تلاوت پيروان خود در اوقات مختلفه و برای منظورهای مختلفه نازل
</p>
<p style="direction:rtl;">فرموده‌اند . عظمت مضامين و عمق معانی روحانی اين بيانات بايد هر
</p>
<p style="direction:rtl;">متفکّر و محقّقی را تحت تأثير قرار دهد. ولی قدر و اهميّت آنها تنها موقعی
</p>
<p style="direction:rtl;">شناخته ميشود و قوّه و تأثير آنها وقتی تحقّق مييابد که انسان در زندگی روزانهء
</p>
<p style="direction:rtl;">خود اوقات مناسبی را برای تلاوت آنها بطور منظّم اختصاص دهد .
</p>
<p style="direction:rtl;">متأسّفانه رعايت اختصار مانع از آنست که بيش از چند نمونهء مختصر از
</p>
<p style="direction:rtl;">اين مناجاتها را در اينجا نقل کنيم و برای استفادهء بيشتر قارئين ميتوانند بآثار
</p>
<p style="direction:rtl;">و کتب بهائی ديگر مراجعه نمايند .
</p>
<p style="direction:rtl;">" ای ربّ فاجعل رزقی جمالک و شرابی وصالک و املی رضائک
</p>
<p style="direction:rtl;">و عملی ثنائک و انيسی ذکرک و معينی سلطانک و مستقرّی مقرّک و وطنی مقام
</p>
<p style="direction:rtl;">الّذی جعلته مقدّساً عن حدودات المحتجبين انّک انت العزيز المهيمن القيّوم "(١٨) .
</p>
<p style="direction:rtl;">" اشهد يا الهي بانّک خلقتني لعرفانک و عبادتک اشهد في هذا الحين
</p>
<p style="direction:rtl;">بعجزي و قوّتک و ضعفي و اقتدارک و فقري و غنائک لا اله الّا انت المهيمن القيّوم " (١٩).
</p>
<p style="direction:rtl;">" الهی الهی اجمع قلوب احبّائک علی الاتّحاد و اظهر لهم عنايتک
</p>
<p style="direction:rtl;">العظمی و اجعلهم يتّبعون اوامرک و يحفظون شريعتک اعنهم يا الهی فی سعيهم
</p>
<p style="direction:rtl;">وهب لهم من لدنک قوّة علی خدمة امرک و لاتترکهم يا الهی لانفسهم انر
</p>
<p style="direction:rtl;">لهم خطواتهم بنور معرفتک و اشرح صدورهم بمحبّتک انّک انت الههم و معينهم "(٢٠) .
</p>
<p style="direction:rtl;">----------------------------------------------------------------------------------------
</p>
<p style="direction:rtl;">١٨) از حضرت بهاءاللّه. ١٩) از حضرت بهاءاللّه.٢٠) از حضرت بهاءاللّه .
</p>
<p style="direction:rtl;">ص ١١٥
</p>
<p style="direction:rtl;">" ای يزدان مهربان، جميع بشر را از يک سلاله خلق فرمودی تا
</p>
<p style="direction:rtl;">اعضای يک خاندان گردند و بندگان حضرت تو شوند در ظلّ سرادق
</p>
<p style="direction:rtl;">فضلت مأوی بخشيدی و بر خوان نعمتت مجتمع کردی و از اشراقات انوار
</p>
<p style="direction:rtl;">عنايتت منوّر ساختی. ای خدا، توئی مهربان توئی ملجأ و پناه و بخشندهء فيض
</p>
<p style="direction:rtl;">حيات. تاج انسانی را زينت هر سری فرمودی و خلعت موهبت را زيور کلّ
</p>
<p style="direction:rtl;">بشر تا غريق دريای رحمتت شوند. ای مولای مهربان، کلّ را متّحد فرما
</p>
<p style="direction:rtl;">و مذاهب مختلفه را بيکديگر الفت بخش جميع ملل را ملّت واحده کن تا
</p>
<p style="direction:rtl;">اجزاء يک خانمان شوند و روی زمين را يک وطن دانند و بنهايت اتّحاد الفت
</p>
<p style="direction:rtl;">جويند. ای خدا، رايت وحدت عالم انسانی را بلند فرما و صلح اعظم را
</p>
<p style="direction:rtl;">مستقرّ کن قلوب را بيکديگر التيام ده. ای خدا، ای پدر مهربان، قلوبمان را
</p>
<p style="direction:rtl;">از نفحات محبّتت شادمان کن و ديده‌ها را بنور هدايت روشن نما و گوشها را
</p>
<p style="direction:rtl;">از نغمات جانپرور متلذّذ فرما و در صون عنايتت ملجأ و پناه بخش. انّک
</p>
<p style="direction:rtl;">انت القويّ القدير يا ستّار العيوب و يا غافر الذّنوب "(٢١) .
</p>
<p style="direction:rtl;">" ای حيّ توانا، پناه گنهکاری و بخشنده و آمرزگار. ما غرق خطائيم و تو
</p>
<p style="direction:rtl;">دريای عطا ما در ظلمات عصيانيم وتو آفتاب فضل و احسان. پروردگارا، نظر
</p>
<p style="direction:rtl;">بقصور مفرما و بحسب لياقت و عجز موفور ما معمول مدار ذليليم و عليل
</p>
<p style="direction:rtl;">عزيز کن جليل فرما درمان بخش درياق اعظم عفو و غفران مبذول دار.
</p>
<p style="direction:rtl;">آمرزگارا، بعصيان مگير هر حيرانی را تو مجيری و دستگير از عالم ناسوت
</p>
<p style="direction:rtl;">بيزار نمودی در جهان ملکوت کامکار کن از حيّز آفات رهانيدی بگلشن
</p>
<p style="direction:rtl;">الطاف برسان. توئی بخشنده و دهنده و رهاننده و پاينده و مهربان . ع ع "(٢٢) .
</p>
<p style="direction:rtl;">" ای خدای مهربان، شکر تو را که بيدار نمودی و هشيار کردی چشم
</p>
<p style="direction:rtl;">بينا دادی و گوش شنوا احسان نمودی بملکوت خويش دلالت کردی
</p>
<p style="direction:rtl;">-----------------------------------------------------------------------------
</p>
<p style="direction:rtl;">٢١) آخر خطابهء مبارک حضرت عبدالبهاء در شيکاگو در پنجم ماه می ١٩١٢ .
</p>
<p style="direction:rtl;">٢٢) از حضرت عبدالبهاء ( چون نسخه اصل مناجات مندرج در نسخه انگليسی کتاب
</p>
<p style="direction:rtl;">بدست نيامد بجای آن اين مناجات گذاشته شد ) .
</p>
<p style="direction:rtl;">ص ١١٦
</p>
<p style="direction:rtl;">و بسبيل خود هدايت فرمودی راه راست بنمودی و در سفينهء نجات درآوردی.
</p>
<p style="direction:rtl;">خدايا، مرا مستقيم بدار و ثابت و راسخ کن از امتحانات شديده محفوظ بدار
</p>
<p style="direction:rtl;">و در حصن حصين عهد و ميثاقت مصون و مأمون فرما توئی توانا توئی بينا
</p>
<p style="direction:rtl;">و توئی شنوا. ای خدای مهربان، دلی عطا کن که مانند زجاج بسراج محبّتت
</p>
<p style="direction:rtl;">روشن باشد و فکری عطا کن که بفيض روحانی جهان را گلشن نمايد توئی
</p>
<p style="direction:rtl;">بخشنده و مهربان و توئی خداوند عظيم الاحسان "(٢٣) .
</p>
<p style="direction:rtl;">ادعيهء بهائی به آداب و اشکال مفروضه با همهء اهميّتی که داراست
</p>
<p style="direction:rtl;">محدود و محصور نيست بلکه بر طبق تعاليم حضرت بهاءاللّه سراسر حيات
</p>
<p style="direction:rtl;">انسانی بايد توأم با دعا و مناجات باشد و نفس اشتغال بکار با روح پاک
</p>
<p style="direction:rtl;">عبادتست و هر فکر و کلمه و عملی که بمفهوم حقيقی کلمه در راه مجد و جلال 
</p>
<p style="direction:rtl;">الهی و در سبيل خير و سعادت نوع بشر صرف شود، عبارت از دعا و نيايش است .
</p>
<p style="direction:rtl;">----------------------------------------------------------------------------------
</p>
<p style="direction:rtl;">٢٣) ضمن لوح مبارک حضرت عبدالبهاء بافتخار خانم واتسن .
</p>
<p style="direction:rtl;">ص ١١٧
</p>
<p style="direction:rtl;">فصل هفتم
</p>
<p style="direction:rtl;">صحّت و علاج
</p>
<p style="direction:rtl;">" توجّه الی اللّه بجسم و عقل و روح شفا بخشد "(١) .
</p>
<p style="direction:rtl;">جسم و روح
</p>
<p style="direction:rtl;">بموجب تعاليم بهائی جسم انسانی وسيله‌ايست موقّت در سبيل رشد
</p>
<p style="direction:rtl;">و نمای روح و چون منظور از آن حاصل شد متروک ميشود چنانکه پوست تخم
</p>
<p style="direction:rtl;">مرغ بمنظور موقّتی که رشد و نموّ جوجه باشد بکار ميرود و همينکه آن منظور
</p>
<p style="direction:rtl;">انجام شد شکسته و بدور افکنده ميگردد . حضرت عبدالبهاء ميفرمايند که
</p>
<p style="direction:rtl;">جسم عنصری صلاحيّت بقا ندارد زيرا موجودی است مرکّب و متشکّل از
</p>
<p style="direction:rtl;">عناصر و ذرّات و مانند هر موجود ديگری که ترکيب شده وقتی بايد بتحليل رود .
</p>
<p style="direction:rtl;">جسم بايد خادم روح باشد نه مخدوم آن ولی بايد خادمی باشد آمادهء
</p>
<p style="direction:rtl;">خدمت و مطيع و با کفايت و در مقابل همانطور که در خور يک خدمتگزار
</p>
<p style="direction:rtl;">صديق است بايد نسبت بآن مراقبت و مواظبت معمول گردد و هرگاه بطور
</p>
<p style="direction:rtl;">شايسته نسبت بآن رعايت و مواظبت نشود امراض و بليّاتی رخ دهد که برای
</p>
<p style="direction:rtl;">خادم و مخدوم هر دو دارای نتائج مضرّه خواهد بود .
</p>
<p style="direction:rtl;">---------------------------------------------------------------------------
</p>
<p style="direction:rtl;">١) از بيانات مبارک حضرت عبدالبهاء .
</p>
<p style="direction:rtl;">ص ١١٨
</p>
<p style="direction:rtl;">وحدت حيات در کائنات
</p>
<p style="direction:rtl;">وحدت جوهری کائنات که بصور و مراتب نامتناهی حيات مشهود
</p>
<p style="direction:rtl;">است يکی از تعاليم اساسی حضرت بهاءاللّه است . سلامت جسمانی ما با
</p>
<p style="direction:rtl;">صحّت فکری و اخلاقی و روحانی و همچنين با سلامت فردی و اجتماعی ابناء
</p>
<p style="direction:rtl;">نوع و بلکه با حيات حيوانات ونباتات بمراتب بيش از آن مربوط و پيوسته
</p>
<p style="direction:rtl;">و متأثّر از يکديگر است که معمولاً تصوّر ميشود . باين جهت هيچيک از
</p>
<p style="direction:rtl;">دستورات انبيا نيست که اختصاص بشأنی از شئون مختلف حيات داشته
</p>
<p style="direction:rtl;">و صِله و ارتباطی با سلامت جسمانی نداشته باشد منتهی اينست که در
</p>
<p style="direction:rtl;">بعضی تعاليم نسبت بسلامت جسمانی بيش از تعاليم ديگر تأکيد شده و ما
</p>
<p style="direction:rtl;">حال به بررسی آنها ميپردازيم .
</p>
<p style="direction:rtl;">حيات ساده
</p>
<p style="direction:rtl;">حضرت عبدالبهاء ميفرمايد : " اقتصاد اساس کامرانی و رفاه بشری
</p>
<p style="direction:rtl;">است . آدم ولخرج هميشه در زحمت است . اسراف و تبذير از طرف
</p>
<p style="direction:rtl;">هر کس گناه نابخشودنی است. ما هرگز نبايد مانند گياهان طفيلی زندگی
</p>
<p style="direction:rtl;">کنيم. هر کس بايد شغلی چه فکری و چه يدی داشته باشد و بپاکی
</p>
<p style="direction:rtl;">و آزادگی ، محترم و شرافتمندانه زندگی کند بطوريکه سرمشق ديگران گردد.
</p>
<p style="direction:rtl;">هرگاه شخصی با يک گرده نانی خشک قناعت کند و راضی باشد بدرجات 
</p>
<p style="direction:rtl;">بهتر از آنست که غذائی شاهانه و مفصّل داشته ولی پول آن از جيب ديگران آمده باشد. 
</p>
<p style="direction:rtl;">زيرا فکر و روح شخص قانع هميشه آرام و قلبش مستريح است "(٢) .
</p>
<p style="direction:rtl;">غذای حيوانی ممنوع نيست ولی حضرت عبدالبهاء ميفرمايند :
</p>
<p style="direction:rtl;">" در مستقبل ايّام خوراک انسان عبارت از فواکه و حبوبات خواهد
</p>
<p style="direction:rtl;">--------------------------------------------------------------------------
</p>
<p style="direction:rtl;">٢) ترجمه .
</p>
<p style="direction:rtl;">ص ١١٩
</p>
<p style="direction:rtl;">بود وقتی خواهد آمد که ديگر گوشت تناول نشود. علم طب حال در مرحلهء طفوليّت است 
</p>
<p style="direction:rtl;">باوجود اين مبرهن گشته که غذای طبيعی ما چيزيست که از زمين انبات شود "(٣) .
</p>
<p style="direction:rtl;">الکل و مواد مخدّره
</p>
<p style="direction:rtl;">استعمال هر نوع از مسکرات و مخدّرات مگر در مورد معالجهء امراض
</p>
<p style="direction:rtl;">اکيداً از طرف حضرت بهاءاللّه منع شده است .
</p>
<p style="direction:rtl;">تفريحات
</p>
<p style="direction:rtl;">آئين بهائی مبتنی بر اعتدال است نه بر رياضت. لذّت بردن از اشياء
</p>
<p style="direction:rtl;">خوب و زيبائيهای حيات چه مادّی و چه روحانی نه تنها تشويق بلکه تأکيد
</p>
<p style="direction:rtl;">شده است . حضرت بهاءاللّه ميفرمايند : " لا تحرموا انفسکم ممّا خلق
</p>
<p style="direction:rtl;">لکم " . و نيز ميفرمايند که بايد از وجوهتان آثار فرح و بشارت عظمی
</p>
<p style="direction:rtl;">ظاهر و باهر گردد . حضرت عبدالبهاء ميفرمايند : " آنچه خلق شده جميع
</p>
<p style="direction:rtl;">از برای انسان است چه که اشرف مخلوقاتست بايد از اين مواهب
</p>
<p style="direction:rtl;">و عطايای الهيّه ممنون باشد. همهء اشياء برای ما موجود گشته تا بشکرانهء اين
</p>
<p style="direction:rtl;">نعمت ، حيات را موهبت ربّ جليل دانيم . اگر از اين حيات خشنود
</p>
<p style="direction:rtl;">نباشيم کفران نعمت کرده‌ايم زيرا وجود جسمانی و روحانی ما آثار رحمت
</p>
<p style="direction:rtl;">الهيّه است. پس بايد مسرور باشيم و اوقات را بتمجيد ربّ مجيد بگذرانيم و هر چيز را قدر بدانيم "(٥) .
</p>
<p style="direction:rtl;">----------------------------------------------------------------------------------------------------------
</p>
<p style="direction:rtl;">٣) نقل از خاطرات تشرّف جوليا گرندی(Ten Days in the Light of Akka,) ) (by Julia Grundy) ترجمه).
</p>
<p style="direction:rtl;">٤) کلمات فردوسيّه ، کلمة اللّه در ورق دهم از فردوس اعلی .
</p>
<p style="direction:rtl;">٥) از بيانات شفاهی حضرت عبدالبهاء نقل از کتاب فلسفهء الهی)( The Divine Philosophy ) ترجمه ) .
</p>
<p style="direction:rtl;">ص ١٢٠
</p>
<p style="direction:rtl;">و چون از حضرت عبدالبهاء سؤال شد که آيا نهی از قمار و العاب در
</p>
<p style="direction:rtl;">ديانت بهائی شامل همهء بازيها ميشود ، در جواب فرمودند :
</p>
<p style="direction:rtl;">" خير، بعضی بازيها گناه نيست و اگر برای وقت گذراندن باشد
</p>
<p style="direction:rtl;">ضرری ندارد ولکن خطر در اين است که گذرانيدن وقت بتدريج منجر
</p>
<p style="direction:rtl;">بتضييع اوقات شود و تضييع اوقات در اين امر مقبول نه ولکن تفريحی که
</p>
<p style="direction:rtl;">سبب تقويت جسمانی است مثل ورزش مقبول است " .
</p>
<p style="direction:rtl;">نظافت
</p>
<p style="direction:rtl;">حضرت بهاءاللّه در کتاب اقدس ميفرمايند :
</p>
<p style="direction:rtl;">" کونوا عنصر اللّطافة بين البريّة ... تمسّکوا باللّطافة فی کلّ
</p>
<p style="direction:rtl;">الاحوال ... علی شأن لا يری من ثيابکم آثار الاوساخ ... ادخلوا ماء بکرا
</p>
<p style="direction:rtl;">و المستعمل منه لايجوز الدّخول فيه ... انّا اردنا ان نريکم مظاهر الفردوس
</p>
<p style="direction:rtl;">فی الارض ليتضوّع منکم ما تفرح به افئدة المقرّبين " .
</p>
<p style="direction:rtl;">جناب ميرزا ابوالفضل در کتاب حجج البهيّه (٦) باهميّت عظيم اين
</p>
<p style="direction:rtl;">احکام علی الخصوص برای بعضی اقاليم شرق اشاره ميکند که آبهای آلوده
</p>
<p style="direction:rtl;">و کثيف برای مصرف خانوادگی از قبيل استحمام و حتّی برای شرب بکار
</p>
<p style="direction:rtl;">ميرود و در آنجا اوضاع بر خلاف بهداشت جريان دارد و باعث امراض
</p>
<p style="direction:rtl;">و بيماريهای مسريّه و هزاران بدبختی ميگردد که ميتوان از آنها جلوگيری
</p>
<p style="direction:rtl;">نمود. و اين کيفيّات که اغلب تصوّر ميشود موافق شرع است در ميان اهالی
</p>
<p style="direction:rtl;">شرق جز با حکم و دستور شخصی که مؤيّد بقوّهء الهيّه باشد تغيير پذير
</p>
<p style="direction:rtl;">نيست . در بسياری از نقاط نيمکرهء غربی نيز هرگاه نظافت را نه تنها
</p>
<p style="direction:rtl;">متفرّغ بر خدا پرستی بلکه رکن اساسی عبادت دانند انقلاب کلّی در امور حاصل گردد .
</p>
<p style="direction:rtl;">----------------------------------------------------------------------------------------
</p>
<p style="direction:rtl;">٦) مراد رسالهء مختصر تاريخ امر مبارک است که توأم با ترجمهء انگليسی کتاب حجج
</p>
<p style="direction:rtl;">البهيّه بطبع رسيده است .
</p>
<p style="direction:rtl;">ص ١٢١
</p>
<p style="direction:rtl;">اثر اطاعت تعاليم انبيای الهی
</p>
<p style="direction:rtl;">اثرات صحّی اينگونه احکام در باره زندگانی ساده و بهداشت عمومی
</p>
<p style="direction:rtl;">و اجتناب از مشروبات الکلی و افيون و غيره بقدری واضح است که احتياج
</p>
<p style="direction:rtl;">بتفسير ندارد با آنکه اهميّت حياتی آنها در نزد بسياری بطور شايسته مورد
</p>
<p style="direction:rtl;">نظر قرار نگرفته است. اگر اين احکام از طرف عموم مجری ميگشت بيشتر
</p>
<p style="direction:rtl;">امراض عفونی و بيماريهای ساريهء ديگر بزودی از ميان جامعهء بشر زائل
</p>
<p style="direction:rtl;">ميشد . عدّهء امراضی که بر اثر غفلت از مراعات احتياطهای بهداشتی
</p>
<p style="direction:rtl;">ساده و يا شرب مشروبات الکلی و افيون حاصل ميشود بسيار زياد است .
</p>
<p style="direction:rtl;">بعلاوه اطاعت از اين احکام نه تنها در صحّت و تندرستی تأثير دارد بلکه
</p>
<p style="direction:rtl;">بر اخلاق و رفتار عموم اثرات مفيده ميبخشد . الکل و افيون خيلی بيشتر از
</p>
<p style="direction:rtl;">آنکه مورث امراض جسمانی گردد به روحيّات شخص صدمه وارد ميسازد
</p>
<p style="direction:rtl;">بطوريکه فوائد اخلاقی و روحانی اجتناب از آنها خيلی بيشتر از فوائد جسمانی است . 
</p>
<p style="direction:rtl;">در بارهء نظافت، حضرت عبدالبهاء در يکی از الواح ميفرمايند : 
</p>
<p style="direction:rtl;">" نظافت ظاهره هر چند امری است جسمانی ولکن تأثير شديد در روحانيّات دارد ... 
</p>
<p style="direction:rtl;">مراد اينست که پاکی و طهارت جسمانی نيز تأثير در ارواح انسانی کند "(٧) .
</p>
<p style="direction:rtl;">هرگاه احکام انبياء در بارهء عفّت و عصمت در روابط زناشوئی
</p>
<p style="direction:rtl;">عموماً مراعات ميشد يکی ديگر از علل امراض شايعه ريشه کن ميگرديد
</p>
<p style="direction:rtl;">و امراض نفرت‌انگيز مقاربتی که امروزه بصحّت و سلامت هزاران نفر از
</p>
<p style="direction:rtl;">بيگناه و گناهکار و اطفال و پدران و مادران لطمهء شديد ميزند بزودی در طاق
</p>
<p style="direction:rtl;">نسيان و فراموشی ميافتاد. هرگاه احکام انبياء در بارهء عدالت و تعاون و محبّت
</p>
<p style="direction:rtl;">به ديگران مانند توجّه بخود بموقع اجرا گذاشته ميشد چگونه ممکن بود
</p>
<p style="direction:rtl;">زحمت طاقت فرسا و انبوه رنجبر و فقر مفرط از طرفی و خودخواهی و تنبلی
</p>
<p style="direction:rtl;">------------------------------------------------------------------------------
</p>
<p style="direction:rtl;">٧) لوح مبارک حضرت عبدالبهاء مندرج در مکاتيب ج ١ ، ص ٣٢٥-٣٢٦ .
</p>
<p style="direction:rtl;">ص ١٢٢
</p>
<p style="direction:rtl;">و غنای فاحش از طرف ديگر همعنان پيش رفته اينچنين موجبات خرابی
</p>
<p style="direction:rtl;">و دمار فکری و اخلاقی و جسمانی را فراهم سازد .
</p>
<p style="direction:rtl;">اطاعت از دستورات بهداشتی و اخلاقی حضرت موسی و حضرت
</p>
<p style="direction:rtl;">بودا و حضرت عيسی و حضرت محمّد و حضرت بهاءاللّه به تنهائی برای
</p>
<p style="direction:rtl;">جلوگيری از امراض خيلی مؤثّرتر از آن چيزيست که جميع اطبّا و تمام قوانين
</p>
<p style="direction:rtl;">عمومی بهداشتی در سراسر عالم ميتوانند انجام دهند . در حقيقت هرگاه
</p>
<p style="direction:rtl;">همه از نصايح انبياء اطاعت ميکردند صحّت و سلامت برای عموم بشر
</p>
<p style="direction:rtl;">حاصل ميشد و بعوض اينکه جانها از امراض تباه شود و عمرها در طفوليّت
</p>
<p style="direction:rtl;">يا صغر سنّ و جوانی خاتمه يابد چنانکه حاليّه اغلب اتّفاق ميافتد، نفوس
</p>
<p style="direction:rtl;">بشر مانند ميوه‌های سالمی که قبل از افتادن از شاخه بدرخت کاملاً
</p>
<p style="direction:rtl;">ميرسند زندگی طبيعی داشته بمرحلهء کهولت و پيری ميرسيدند .
</p>
<p style="direction:rtl;">انبياء طبيبان حاذقند
</p>
<p style="direction:rtl;">ما در دنيائی زندگی ميکنيم که از قديم الايّام در آن اطاعت از
</p>
<p style="direction:rtl;">اوامر انبياء امری نادر و استثنائی بوده نه قانون کلّی ، دنيائی که حبّ ذات
</p>
<p style="direction:rtl;">در آن بر محبّت اللّه غلبه داشته و منافع محدود و قومی فائق بر مصالح عمومی
</p>
<p style="direction:rtl;">نوع بشر بوده و تملّکات مادّيّه و مشتهيات نفسانيّه بر سعادت و خوشبختی
</p>
<p style="direction:rtl;">اجتماعی و روحانی عالم انسانی برتری داشته است و لهذا عرصهء رقابتها
</p>
<p style="direction:rtl;">و جنگ و جدالهای مهيب و ظلم و ستم و تعدّی و فقر و غنای مفرط يعنی همان
</p>
<p style="direction:rtl;">عواملی که موجب امراض روحی و جسمانی است قرار گرفته است. در
</p>
<p style="direction:rtl;">نتيجه جميع ارکان شجر انسانيّت گرفتار بيماری شده و هر برگ اين درخت
</p>
<p style="direction:rtl;">از بيماری عمومی سهمی برده است بقسمی که حتّی اشخاص منزّه
</p>
<p style="direction:rtl;">و مقدّس نيز بخاطر گناهان ديگران رنج و عذاب ميکشند. پس معالجه
</p>
<p style="direction:rtl;">لازمست يعنی معالجهء عمومی عالم انسانی اعم از ملل و افراد. و باينجهت
</p>
<p style="direction:rtl;">حضرت بهاءاللّه مانند انبيای ملهم گذشته نه تنها راه حفظ و صيانت
</p>
<p style="direction:rtl;">سلامتی را نشان ميدهند بلکه اعادهء صحّت و سلامت را نيز حين فقدان آن
</p>
<p style="direction:rtl;">ص ١٢٣
</p>
<p style="direction:rtl;">ارائه ميفرمايند . ظهور آن حضرت مانند طبيب آسمانيست که برای شفای
</p>
<p style="direction:rtl;">اسقام جسمانی و روحانی اين جهان آمده است .
</p>
<p style="direction:rtl;">معالجه با وسائل مادّی
</p>
<p style="direction:rtl;">امروزه در عالم غرب اين عقيده بسيار قوّت گرفته که وسائل معنوی
</p>
<p style="direction:rtl;">و روحی در شفای امراض مؤثّر است و البتّه خيلی نفوس هستند که بر عليه
</p>
<p style="direction:rtl;">عقايد مادّی دربارهء نوع امراض و طرز مداوای آن بطوريکه در قرن
</p>
<p style="direction:rtl;">نوزدهم جريان داشت به مخالفت برخاسته و بقسمی راه تفريط پيموده‌اند
</p>
<p style="direction:rtl;">که هرگونه اثر معالجات مادّی و دستورات بهداشتی را انکار ميکنند. ولکن
</p>
<p style="direction:rtl;">حضرت بهاءاللّه اثر و ارزش معالجات مادّی و روحانی هر دو را تصديق
</p>
<p style="direction:rtl;">و تعليم ميفرمايند که علم و فنّ طبّ بايد توسعه و تشويق و تکميل يابد تا جميع
</p>
<p style="direction:rtl;">وسائط معالجه باحسن مايمکن و هر کدام بجای مناسب خود مورد استفاده
</p>
<p style="direction:rtl;">قرار گيرد و هر وقت اعضای خانوادهء خود حضرت بهاءاللّه ناخوش ميشدند
</p>
<p style="direction:rtl;">بطبيب متخصّص مراجعه ميگرديد و اين طرز عمل به پيروان نيز توصيه
</p>
<p style="direction:rtl;">شده‌است . در کتاب اقدس ميفرمايند : " اذا مرضتم ارجعوا الی الحذّاق
</p>
<p style="direction:rtl;">من الاطبّاء ". اين دستور کاملاً مطابق با نظر بهائی نسبت بعلوم و فنون
</p>
<p style="direction:rtl;">بطور عموم ميباشد زيرا جميع علوم و فنونی که حتّی از جهت مادّی نوع
</p>
<p style="direction:rtl;">بشر از آن منتفع ميشود مستحسن شمرده شده و بايد ترقّی يابد . بوسيلهء علم
</p>
<p style="direction:rtl;">انسان سرور کائنات ميشود و با جهل اسير و بردهء آن ميگردد .
</p>
<p style="direction:rtl;">حضرت بهاءاللّه ميفرمايند :
</p>
<p style="direction:rtl;">" لا تترک العلاج عند الاحتياج و دعه عند استقامة المزاج ... عالج
</p>
<p style="direction:rtl;">العلّة اوّلاً بالاغذية و لاتجاوز الی الادوية. ان حصل لک ما اردت من
</p>
<p style="direction:rtl;">المفردات لاتعدل الی المرکّبات. دع الدّواء عند السّلامة و خذه عند الحاجة "(٨) .
</p>
<p style="direction:rtl;">----------------------------------------------------------------------------------
</p>
<p style="direction:rtl;">٨) لوح طبّ ، مجموعهء الواح حضرت بهاءاللّه ، چاپ مصر ، ٢٢٢ .
</p>
<p style="direction:rtl;">ص ١٢٤
</p>
<p style="direction:rtl;">حضرت عبدالبهاء ميفرمايد :
</p>
<p style="direction:rtl;">" ای طالب حقيقت، اسباب شفای امراض دو نوع است، سبب
</p>
<p style="direction:rtl;">جسمانی و سبب روحانی. امّا سبب جسمانی معالجه طبيبان و امّا سبب روحانی
</p>
<p style="direction:rtl;">دعا و توجّه رحمانيان و هر دو را بايد بکار برد و تشبّث نمود ... هيچيک
</p>
<p style="direction:rtl;">مانع از ديگری نيست. لهذا شما معالجهء جسمانی را نيز منظور داريد زيرا اين
</p>
<p style="direction:rtl;">هم از فضل و عنايات الهيّه است که فنّ طبابت را برای بندگان خود کشف
</p>
<p style="direction:rtl;">و آشکار نموده تا از اين نيز مستفيد گردند "(٩) .
</p>
<p style="direction:rtl;">و نيز تعليم ميفرمايد که اگر ذوق و غريزهء طبيعی انسان بوسيلهء
</p>
<p style="direction:rtl;">شيوه‌های زندگی نابخردانه و غير طبيعی از مجرای خود منحرف نشده بود
</p>
<p style="direction:rtl;">برای انتخاب اغذيهء مناسب و ميوه‌ها و گياهان طبّی و ساير معالجات
</p>
<p style="direction:rtl;">راهنمائی قابل اطمينان می‌بود همچنانکه اين کيفيّت در مورد حيوانات
</p>
<p style="direction:rtl;">وحشی مصداق دارد. و در بيان بسيار جالبی که در بارهء شفای امراض از
</p>
<p style="direction:rtl;">آن حضرت در کتاب مفاوضات نقل شده در خاتمه چنين مندرج است :
</p>
<p style="direction:rtl;">" پس معلوم شد که ميشود باطعمه و اغذيه و فواکه معالجه کرد ولی
</p>
<p style="direction:rtl;">چون طبّ الی الآن ناقص است لهذا درست پی نبرده‌اند و چون طبّ
</p>
<p style="direction:rtl;">بدرجهء کمال رسد باطعمه و اغذيه و فواکه و نباتات طيّبة الرّائحه و مياه
</p>
<p style="direction:rtl;">مختلفهء بارده و حارّه و درجاتش معالجه خواهد شد "(١٠) .
</p>
<p style="direction:rtl;">حتّی در مواقعيکه وسائل معالجه مادّی باشد قوهّ‌ای که سبب شفاست از خداست 
</p>
<p style="direction:rtl;">زيرا خواصّ گياهان و معدنيّات نيز از مواهب الهيّه بوده کلّ من عند اللّه است . 
</p>
<p style="direction:rtl;">ادويه فقط وسيله‌ايست ظاهری برای استمداد از شفای آسمانی .
</p>
<p style="direction:rtl;">------------------------------------------------------------------------------------
</p>
<p style="direction:rtl;">٩) نقل از لوح مبارک حضرت عبدالبهاء بافتخار امة اللّه و يمان .
</p>
<p style="direction:rtl;">١٠) مفاوضات ، فصل معالجه بوسائط مادّيّه .
</p>
<p style="direction:rtl;">ص ١٢٥
</p>
<p style="direction:rtl;">شفا بوسائل غير مادّی
</p>
<p style="direction:rtl;">آن حضرت تعليم ميفرمايند که طريقه‌های بسيار برای معالجه بدون
</p>
<p style="direction:rtl;">وسائل مادّی موجود است . از جمله " سرايت صحّت " است. همانطور که
</p>
<p style="direction:rtl;">امراض سرايت ميکند صحّت و عافيت نيز سرايت نمايد منتهی سرايت
</p>
<p style="direction:rtl;">صحّت بطیء و قليل التأثير است و سرايت مرض سريع و شديد التأثير .
</p>
<p style="direction:rtl;">و شديد ترين تأثير مربوط به حالت روحيّهء خود مريض است و امر " تلقين "
</p>
<p style="direction:rtl;">ممکن است در حصول اين احوال سهم عمده داشته باشد . ترس و خشم
</p>
<p style="direction:rtl;">و نگرانی و غيره بسيار برای صحّت زيانبخشند در حاليکه اميد و محبّت
</p>
<p style="direction:rtl;">و سرور و امثال آنها بهمان نسبت مفيد و نافع‌اند . در اين خصوص حضرت بهاءاللّه ميفرمايند :
</p>
<p style="direction:rtl;">" الزم القناعة فی کلّ الاحوال بها تسلم النّفس من الکسالة و سوء الحال.
</p>
<p style="direction:rtl;">ان اجتنب الهمّ و الغمّ بهما يحدث بلاء ادهم. قل الحسد يأکل الجسد و الغيظ
</p>
<p style="direction:rtl;">يحرق الکبد ان اجتنبوا منهما کما تجتنبون من الاسد "(١١) .
</p>
<p style="direction:rtl;">حضرت عبدالبهاء ميفرمايند : " وقت سرور روح انسان در پرواز است جميع 
</p>
<p style="direction:rtl;">قوای انسان قوّت ميگيرد و قوّهء فکريّه زياد می‌شود قوّهء ادراک شديد می‌شود. امّا وقتی 
</p>
<p style="direction:rtl;">که حزن بر انسان مستولی شود مخمود می‌شود جميع قوا ضعيف ميگردد".
</p>
<p style="direction:rtl;">در بارهء شکل ديگر معالجهء روحی، حضرت عبدالبهاء ميفرمايند :
</p>
<p style="direction:rtl;">" قسم ديگر که روحانيست يعنی واسطهء شفا قوّهء روحانی است اينست که
</p>
<p style="direction:rtl;">شخص صحيحی شخص مريضی را بتمامه توجّه کند و شخص مريض هم
</p>
<p style="direction:rtl;">در نهايت قوّه در انتظار شفا باشد که از قوّهء روحانيّه اين شخص صحيح
</p>
<p style="direction:rtl;">از برای من صحّت حاصل خواهد شد و اعتقاد تامّ داشته باشد بقسمی که
</p>
<p style="direction:rtl;">ميانه آن شخص صحيح و ميانه شخص مريض قلباً يک ارتباط تامّ پيدا
</p>
<p style="direction:rtl;">گردد و آن شخص صحيح تمام همّت را در شفای مريض بگمارد شخص
</p>
<p style="direction:rtl;">----------------------------------------------------------------------------
</p>
<p style="direction:rtl;">١١) لوح طبّ .
</p>
<p style="direction:rtl;">ص ١٢٦
</p>
<p style="direction:rtl;">مريض نيز يقين بحصول شفا داشته باشد. از تأثير وتأثّرات نفسانی در عصب 
</p>
<p style="direction:rtl;">هيجانی حاصل شود و آن تأثّر و هيجان عصب سبب گردد و مريض شفا يابد "(١٢) .
</p>
<p style="direction:rtl;">ولکن تمام اين طرق معالجه تأثيراتش محدود است و در مورد امراض
</p>
<p style="direction:rtl;">شديد ممکن است از عهدهء شفا برنيايد .
</p>
<p style="direction:rtl;">قوّهء روح القدس
</p>
<p style="direction:rtl;">بزرگترين وسيلهء شفا قوّهء روح القدس است " آن نه مشروط بتماس
</p>
<p style="direction:rtl;">است و نه مشروط بنظر حتّی و نه مشروط بحضور ... خواه مرض ضعيف
</p>
<p style="direction:rtl;">باشد و خواه قوی خواه تماس جسمين حاصل گردد خواه نگردد خواه در
</p>
<p style="direction:rtl;">بين مريض و طبيب ارتباط حاصل شود خواه نشود خواه مريض حاضر
</p>
<p style="direction:rtl;">باشد خواه غائب آن بقوّهء روح القدس است "(١٣) .
</p>
<p style="direction:rtl;">در ضمن صحبتی با مسيس اثل روزنبرگ در اکتبر ١٩٠٤ حضرت عبدالبهاء فرمودند :
</p>
<p style="direction:rtl;">" شفائی که بوسيلهء قوّهء روح القدس حاصل شود تمرکز ذهن و تماس
</p>
<p style="direction:rtl;">مخصوص لازم ندارد تنها بستگی بميل و آرزو و دعای طبيب روحانی دارد.
</p>
<p style="direction:rtl;">مريض ممکن است در شرق باشد و شفا دهنده در غرب و ممکن است با
</p>
<p style="direction:rtl;">همديگر آشنائی هم نداشته باشند ولی بمحض اينکه آن طبيب روحانی قلباً
</p>
<p style="direction:rtl;">توجّه بخدا کند و شروع بدعا نمايد مريض شفا يابد . اين موهبت مخصوص
</p>
<p style="direction:rtl;">مظاهر مقدّسه و اوليای الهی است "(١٤) .
</p>
<p style="direction:rtl;">چنين بنظر ميرسد که حضرت مسيح و حواريّون بهمين طريق نفوس را
</p>
<p style="direction:rtl;">شفا ميبخشيدند و نظير اينگونه اعمال شفا دهنده در طول قرون بنفوس
</p>
<p style="direction:rtl;">-------------------------------------------------------------------------------
</p>
<p style="direction:rtl;">١٢) مفاوضات ، فصل شفا دادن بوسائط روحانيّه .
</p>
<p style="direction:rtl;">١٣) مفاوضات ، فصل شفا دادن بوسائط روحانيّه .
</p>
<p style="direction:rtl;">١٤) ترجمه از متن انگليسی کتاب .
</p>
<p style="direction:rtl;">ص ١٢٧
</p>
<p style="direction:rtl;">مقدّسه نسبت داده شده‌است . حضرت بهاءاللّه و حضرت عبدالبهاء هر
</p>
<p style="direction:rtl;">دو دارای اين قوّه بودند و به پيروان با وفايشان نيز نظير اين قوا وعده داده شده است .
</p>
<p style="direction:rtl;">حالت مريض
</p>
<p style="direction:rtl;">برای اينکه قوّهء شفای روحانی کاملاً بموقع عمل درآيد حصول
</p>
<p style="direction:rtl;">شرائطی از طرف مريض و طبيب معالج و دوستان مريض و بطور کلّی از
</p>
<p style="direction:rtl;">طرف جامعهضرورت دارد . از طرف مريض آنچه لازمست اينست که
</p>
<p style="direction:rtl;">بتمام قلب بخدا توجّه نمايد و بر قدرت و ارادهء الهی اعتماد باطنی داشته باشد
</p>
<p style="direction:rtl;">که آنچه واقع شود خير محض است . حضرت عبدالبهاء در اوت سال
</p>
<p style="direction:rtl;">١٩١١ بخانمی امريکائی فرموده‌اند : " جميع اين آلام بر طرف خواهد
</p>
<p style="direction:rtl;">شد و شما از جهت جسمانی و روحانی شفای کامل خواهيد يافت ... قلباً
</p>
<p style="direction:rtl;">اعتماد داشته و مطمئن باش که بعنايت و موهبت حضرت بهاءاللّه همه چيز
</p>
<p style="direction:rtl;">بنحو مطلوب واقع خواهد شد ... ولی بايد تماماً توجّه بملکوت ابهی کنی
</p>
<p style="direction:rtl;">همان توجّهی که مريم مجدليّه بحضرت مسيح داشت و در اينصورت من
</p>
<p style="direction:rtl;">اطمينان ميدهم که سلامت جسمانی و روحانی خواهی يافت تو مستحقّ
</p>
<p style="direction:rtl;">چنين عنايتی من بتو بشارت ميدهم که قابلی زيرا قلبت پاک است مطمئن
</p>
<p style="direction:rtl;">باش مسرور باش شادمان باش و اميدوار "(١٥) .
</p>
<p style="direction:rtl;">هرچند در اينمورد بخصوص حضرت عبدالبهاء اعادهء کامل صحّت
</p>
<p style="direction:rtl;">جسمانی را تضمين فرمودند ولی در هر موردی چنين کفالتی نمی فرمايند حتّی
</p>
<p style="direction:rtl;">اگر شخص ايمان قوی داشته باشد . در لوحی خطاب بيکی از اماء الرّحمن
</p>
<p style="direction:rtl;">ميفرمايند : " مناجاتهائی که بجهت طلب شفا صادر شده شامل
</p>
<p style="direction:rtl;">شفای جسمانی و روحانی هر دو بوده لهذا بجهت شفای روحانی و جسمانی
</p>
<p style="direction:rtl;">هر دو تلاوت نمائيد اگر مريض را شفا مناسب و موافق البتّه عنايت گردد
</p>
<p style="direction:rtl;">----------------------------------------------------------------------------
</p>
<p style="direction:rtl;">١٥) ترجمه از متن انگليسی کتاب .
</p>
<p style="direction:rtl;">ص ١٢٨
</p>
<p style="direction:rtl;">ولی بعضی از مريضها شفا از برايشان سبب ضررهائی ديگر شود. اينست که 
</p>
<p style="direction:rtl;">حکمت اقتضای استجابت دعا ننمايد. ای امة اللّه قوّه روح القدس امراض
</p>
<p style="direction:rtl;">جسمانی و روحانی هر دو را شفا دهد "(١٦) .
</p>
<p style="direction:rtl;">در موقع ديگر بشخص مريضی مرقوم ميفرمايند :
</p>
<p style="direction:rtl;">" گاهی ارادة اللّه بامری تعلّق ميگيرد که خلق بحکمت آن پی نميبرند
</p>
<p style="direction:rtl;">ولی اسباب و علّت آن بعد ظاهر ميشود. اعتماد بخدا کن و باو توکّل نما و به
</p>
<p style="direction:rtl;">ارادهء حقّ تسليم شو خدا رئوف است رحمان است و رحيم ... مشمول فضل
</p>
<p style="direction:rtl;">و عنايتش خواهی گشت "(١٧) .
</p>
<p style="direction:rtl;">و تعليم ميفرمايند که صحّت روحانی کمک و مساعد صحّت جسمانی
</p>
<p style="direction:rtl;">است. ولی صحّت جسمانی منوط بعوامل بسياری است که بعضی از آنها از
</p>
<p style="direction:rtl;">حيطهء اقتدار شخص خارج است. بنابراين حتّی عاليترين حالت روحانی در
</p>
<p style="direction:rtl;">جميع موارد نميتواند صحّت جسمانی را تضمين کند مقدّس‌ترين مردان
</p>
<p style="direction:rtl;">و زنان گاهی مبتلا بامراض ميشوند .
</p>
<p style="direction:rtl;">باوجود اينها اثرات مفيدی که يک حالت روحانی صحيح بر
</p>
<p style="direction:rtl;">صحّت جسمانی ميگذارد بمراتب بيش از آنست که معمولاً تصوّر
</p>
<p style="direction:rtl;">ميشود و در موارد عديده برای رفع کسالت کافی است . حضرت عبدالبهاء
</p>
<p style="direction:rtl;">بيک خانم انگليسی مرقوم فرموده‌اند :
</p>
<p style="direction:rtl;">" در خصوص ضعف جسم خويش مرقوم نموده بودی از الطاف
</p>
<p style="direction:rtl;">حضرت بهاءاللّه مسئلت مينمايم که روحت قوی گردد تا بقوّهء روحت
</p>
<p style="direction:rtl;">جسمت نيز شفا يابد "(١٨) .
</p>
<p style="direction:rtl;">و نيز ميفرمايند : " حضرت يزدان بانسان قوای عجيبه احسان فرموده
</p>
<p style="direction:rtl;">تا هميشه توجّهش رو بعلوّ باشد و هر نعمتی طلب نمايد و از جمله شفا را از
</p>
<p style="direction:rtl;">فضل و موهبتش مسئلت کند. امّا افسوس که انسان قدر اين نعمت عظمی
</p>
<p style="direction:rtl;">-------------------------------------------------------------------------------
</p>
<p style="direction:rtl;">١٦) بافتخار . Ella Goodall Cooper
</p>
<p style="direction:rtl;">١٧) نقل از نجم باختر جلد ٨ صفحهء ٢٣٢ ( ترجمه ) .
</p>
<p style="direction:rtl;">١٨) ترجمه از متن انگليسی کتاب .
</p>
<p style="direction:rtl;">ص ١٢٩
</p>
<p style="direction:rtl;">نداند و بخواب غفلت گرفتار و غافل از جميع عنايات پروردگار از نور
</p>
<p style="direction:rtl;">رو بگرداند و در ظلمت سير کند "(١٩) .
</p>
<p style="direction:rtl;">شفا دهنده
</p>
<p style="direction:rtl;">قوهء شفای روحانی بی‌شک در جميع نفوس انسانی کم و زياد وجود
</p>
<p style="direction:rtl;">دارد ولی همانطور که بعضی نفوس بطور فوق‌العاده دارای استعداد
</p>
<p style="direction:rtl;">رياضی و موسيقی هستند بعضی ديگر استعداد مخصوص برای شفا و معالجه
</p>
<p style="direction:rtl;">دارند. اينها نفوسی هستند که بايد فنّ شفا دادن را شغل معمولی خود 
</p>
<p style="direction:rtl;">قرار دهند. متأسّفانه در قرون اخيره دنيا چنان مادّی شده که حتّی امکان
</p>
<p style="direction:rtl;">شفای روحانی تا حدّ زيادی از نظرها دور شده است. ولی مانند هنرهای
</p>
<p style="direction:rtl;">ديگر موهبت شفا بخشيدن نيز بايد شناخته شود و پرورش يابد و تعليم داده
</p>
<p style="direction:rtl;">شود تا بسر حدّ کمال و قدرت خود برسد. و يحتمل هزاران نفر در جهان
</p>
<p style="direction:rtl;">وجود داشته باشند که استعداد و قوّهء شفا بخشيدن بطور طبيعی در وجود
</p>
<p style="direction:rtl;">آنها موجود باشد منتهی اين موهبت گرانبها در آنها بحال کمون و بی‌اثر
</p>
<p style="direction:rtl;">مانده است و چون قابليّات معالجهء معنوی و روحانی بيشتر شناخته شود فنّ
</p>
<p style="direction:rtl;">شفا بخشيدن تغيير يافته مورد احترام قرار گيرد و بر اثرات آن بينهايت
</p>
<p style="direction:rtl;">افزوده شود. و هنگاميکه اين معرفت جديد و قوّهء معنويّهء مکنونه در شخص
</p>
<p style="direction:rtl;">شفا دهنده با ايمان کامل و اميدواری از طرف مريض توأم شود نتايج
</p>
<p style="direction:rtl;">اعجاب آميزی بدست آيد . حضرت بهاءاللّه در لوح طبّ ميفرمايند :
</p>
<p style="direction:rtl;">" علی اللّه التّکلان لا اله الّا هو الشّافی العليم المستعان ... و لا يفوت
</p>
<p style="direction:rtl;">عن قبضته من فی السّموات و الارضين. يا طبيب اشف المرضی أوّلاً بذکر
</p>
<p style="direction:rtl;">ربّک مالک يوم التّناد ثمّ بما قدّرناه لصحّة امزجة العباد. لعمری الطّبيب الّذی
</p>
<p style="direction:rtl;">شرب خمر حبّی لقائه شفاء و نفسه رحمة و رجاء. قل تمسّکوا به لاستقامة
</p>
<p style="direction:rtl;">-------------------------------------------------------------------------------------------------
</p>
<p style="direction:rtl;">١٩) نقل از کتاب خطابات حضرت عبدالبهاء در پاريس Paris Talks " " صفحهء ٢٠ (ترجمه).
</p>
<p style="direction:rtl;">ص ١٣٠
</p>
<p style="direction:rtl;">المزاج انّه مؤيّد من اللّه للعلاج. قل هذا العلم اشرف العلوم کلّها انّه السّبب
</p>
<p style="direction:rtl;">الاعظم من اللّه محيی الرّمم لحفظ اجساد الامم و قدّمه علی العلوم و الحِکم.
</p>
<p style="direction:rtl;">ولکن اليوم يوم الّذی تقوم علی نصرتی منقطعاً عن العالمين. قل يا الهی اسمک
</p>
<p style="direction:rtl;">شفائی و ذکرک دوائی و قربک رجائی و حبّک مؤنسی و رحمتک طبيبی و معينی
</p>
<p style="direction:rtl;">فی الدّنيا و الآخرة و انّک انت المعطی العليم الحکيم " .
</p>
<p style="direction:rtl;">حضرت عبدالبهاء ميفرمايند :
</p>
<p style="direction:rtl;">" من امتلأ بحبّ البهاء و نسی کلّ الاشياء تنفث روح القدس فی فمه
</p>
<p style="direction:rtl;">و روح الحياة فی فؤاده و يتلألأ انوار الآيات من وجهه و تتناثر الکلمات کعقود
</p>
<p style="direction:rtl;">اللّئالئ من فمه و يبرئ العلل و الامراض بمسح يده "(٢٠) . و نيز :
</p>
<p style="direction:rtl;">" ايّتها الطّبيبة الرّوحانيّة توجّهی الی اللّه بقلب خافق بمحبّته و خالص
</p>
<p style="direction:rtl;">بذکره و ناظر الی ملکوته و مستمدّ من روح قدسه فی حالة الجذب والوله
</p>
<p style="direction:rtl;">و الحبّ و الشّوق و الرّوح و الرّيحان. عند ذلک يؤيّدک اللّه بروح من عنده علی
</p>
<p style="direction:rtl;">شفاء العلل و الامراض "(٢١) . و نيز :
</p>
<p style="direction:rtl;">" داومی علی معالجة القلوب و الاجسام و اطلبی الشّفاء للمَرضی بالتّوجّه الی الملکوت 
</p>
<p style="direction:rtl;">الاعلی و انعقاد القلب علی حصول الشّفاء بقوّة الاسم الاعظم و بروح محبّة اللّه "(٢٢) .
</p>
<p style="direction:rtl;">چگونه همه ميتوانند کمک کنند
</p>
<p style="direction:rtl;">موضوع معالجهء مريض مسئله‌ای است که نه تنها بشخص مريض
</p>
<p style="direction:rtl;">و طبيب معالج بلکه بهمه ارتباط دارد. بايد همه کمک کنند متأثّر باشند
</p>
<p style="direction:rtl;">و بخدمت قيام نمايند با زندگی صحيح و فکر صائب و مخصوصاً با دعا
</p>
<p style="direction:rtl;">-------------------------------------------------------------------------------------------
</p>
<p style="direction:rtl;">٢٠) نقل از لوح مبارک حضرت عبدالبهاء بافتخار مستر چارلز گرين ليف. Mr. Charles Greenleaf ""
</p>
<p style="direction:rtl;">٢١ و ٢٢) نقل از الواح مبارک حضرت عبدالبهاء بافتخار مسيس آرتی اسپر. "Mrs. Artie Spear" 
</p>
<p style="direction:rtl;">ص ١٣١
</p>
<p style="direction:rtl;">مساعدت نمايند زيرا از ميان همهء معالجات اثر دعا بيشتر است . حضرت عبدالبهاء ميفرمايند :
</p>
<p style="direction:rtl;">" تضرّع و دعا در حقّ ديگران البتّه مؤثّر است " . دوستان مريض
</p>
<p style="direction:rtl;">مسئوليّتی مخصوص بعهدهء دارند زيرا نفوذ آنها چه خوب چه بد اثر مستقيم
</p>
<p style="direction:rtl;">و شديد در حال مريض ميبخشد. چه بسا که شفا بطور عمده بستگی بطرز
</p>
<p style="direction:rtl;">مراقبت پدر و مادر و دوستان يا همسايگان مريض بينوا دارد . حتّی افراد
</p>
<p style="direction:rtl;">جامعه بطور عموم در هر مورد از ناخوشی اثر و نفوذ دارند. و هر چند اين
</p>
<p style="direction:rtl;">نفوذ در مورد افراد ممکن است قابل اعتنا بنظر نيايد ولی در مورد تودهء
</p>
<p style="direction:rtl;">مردم اثرات آن شديد است. هرکس به نسبت غلبهء ديانت بر مادّيّت ،
</p>
<p style="direction:rtl;">فضائل بر رذائل و شادی بر افسردگی و يا عکس آن متأثّر از محيط اجتماعی
</p>
<p style="direction:rtl;">است که در آن زندگی ميکند و هر فردی هم در تعيين وضع آن محيط
</p>
<p style="direction:rtl;">اجتماعی سهمی بر عهده دارد . در وضع فعلی دنيا ممکن است برای همه
</p>
<p style="direction:rtl;">کس دسترسی بسلامت کامل ميسّر نباشد ولی همه کس ميتواند واسطهء
</p>
<p style="direction:rtl;">نزول فيض سلامت بخش روح القدس واقع شود و باينطريق نسبت بجسم
</p>
<p style="direction:rtl;">خود و تمام کسانيکه با او محشورند نفوذ مساعد و شفا دهنده داشته باشد .
</p>
<p style="direction:rtl;">برای بهائيان کمتر وظائفی است که نسبت بآن بيش از موضوع
</p>
<p style="direction:rtl;">معالجه و شفای مريض آنقدر بکرّات تأکيد شده باشد. مناجاتهای روح پرور
</p>
<p style="direction:rtl;">زيادی نيز از طرف حضرت بهاءاللّه و حضرت عبدالبهاء در مورد شفا نازل شده است .
</p>
<p style="direction:rtl;">عصر ذهبی
</p>
<p style="direction:rtl;">حضرت بهاءاللّه اطمينان ميدهند که بمعاضدت و هم‌آهنگی مَرضی
</p>
<p style="direction:rtl;">و اطبّای معالج و همهء هيئت جامعه و همچنين استعمال صحيح از وسائل مختلفهء
</p>
<p style="direction:rtl;">بهداشتی اعمّ از مادّی و فکری و روحانی است که عصر ذهبی تحقّق خواهد 
</p>
<p style="direction:rtl;">يافت آنوقت است که بقوّهء الهيّه احزان بفرح و اسقام بصحّت تبديل گردد .
</p>
<p style="direction:rtl;">ص ١٣٢
</p>
<p style="direction:rtl;">حضرت عبدالبهاء ميفرمايند :
</p>
<p style="direction:rtl;">" وقتی معرفت امر الهی حاصل شود همهء آلام برطرف گردد "(٢٣) .
</p>
<p style="direction:rtl;">و همچنين ميفرمايند : " وقتی که عالم ناسوت با عالم ملکوت رابطهء حقيقی
</p>
<p style="direction:rtl;">يابد و قلوب آسمانی گردد و نوايا مقدّس شود ارتباط کامل حاصل شود. در
</p>
<p style="direction:rtl;">اينصورت چنين قوّه سبب ظهور اعظم کمالات گردد امراض جسمانی
</p>
<p style="direction:rtl;">و روحانی شفای کامل يابند "(٢٤) .
</p>
<p style="direction:rtl;">استفادهء صحيح از سلامتی
</p>
<p style="direction:rtl;">در خاتمهء اين فصل خوبست آنچه را که حضرت عبدالبهاء دائر
</p>
<p style="direction:rtl;">باستفادهء صحيح از تندرستی تعليم ميفرمايند بخاطر آوريم . در يکی از
</p>
<p style="direction:rtl;">الواح خطاب بيکی از احبّای واشنگتن ميفرمايند :
</p>
<p style="direction:rtl;">" صحّت و سلامت جسم اگر در سبيل ملکوت صرف شود بسيار
</p>
<p style="direction:rtl;">مقبول و محبوب و اگر در نفع عموم عالم انسانی ولو منفعت جسمانی باشد
</p>
<p style="direction:rtl;">صرف گردد و سبب خير شود آن نيز مقبول. ولی اگر صحّت و عافيت انسان
</p>
<p style="direction:rtl;">در مشتهيات نفسانی و حيات حيوانی و متابعت شيطانی صرف گردد مرض از
</p>
<p style="direction:rtl;">آن صحّت بهتر بلکه موت مرجّح بر آن حيات. اگر چنانچه طالب صحّتی
</p>
<p style="direction:rtl;">صحّت را بجهت خدمت ملکوت بخواه. اميدوارم که بصيرتی کامل و عزمی
</p>
<p style="direction:rtl;">صارم و صحّتی تامّه و قوّتی روحانيّه و جسمانيّه حاصل نمائی تا از سرچشمه
</p>
<p style="direction:rtl;">زندگانی ابدی بنوشی و بروح تأييد الهی موفّق گردی "(٢٥) .
</p>
<p style="direction:rtl;">------------------------------------------------------------------------------
</p>
<p style="direction:rtl;">٢٣) ترجمه از متن انگليسی کتاب.٢٤) ترجمه از متن انگليسی کتاب .
</p>
<p style="direction:rtl;">٢٥) از لوح مبارک خطاب به “Wellesca Pollock “
</p>
<p style="direction:rtl;">ص ١٣٣
</p>
<p style="direction:rtl;">فصل هشتم
</p>
<p style="direction:rtl;">وحدت اديان
</p>
<p style="direction:rtl;">" ای اهل عالم فضل اين ظهور اعظم آنکه آنچه سبب اختلاف
</p>
<p style="direction:rtl;">و فساد و نفاق است از کتاب محو نموديم و آنچه علّت الفت
</p>
<p style="direction:rtl;">و اتّحاد و اتّفاق است ثبت فرموديم نعيماً للعاملين "(١) .
</p>
<p style="direction:rtl;">وضع فرقه‌های مذهبی در قرن نوزدهم
</p>
<p style="direction:rtl;">شايد هرگز جهان مانند قرن نوزدهم از وحدت دينی دور نبوده
</p>
<p style="direction:rtl;">است. قرنهای عديده جوامع بزرگ دينی از قبيل زردشتيان و يهوديان
</p>
<p style="direction:rtl;">و بودائيان و مسيحيان و مسلمانان و غيره در کنار هم موجود بودند ولی بعوض
</p>
<p style="direction:rtl;">آنکه بوسيلهء اتّفاق و الفت و هم‌آهنگی با يکديگر حکم يک جامعهء متّحد
</p>
<p style="direction:rtl;">يابند دائماً در حال جنگ و نزاع بسر ميبردند و بر ضدّ يکديگر قيام
</p>
<p style="direction:rtl;">ميکردند. اين وضع نه تنها بين اديان موجود بود بلکه هر يک از آنها نيز
</p>
<p style="direction:rtl;">بمذاهب مختلفه منشعب و آن مذاهب بفرق و احزاب روزافزون منقسم
</p>
<p style="direction:rtl;">گرديده بود که اغلب بمخالفت و ضدّيّت يکديگر برميخاستند با اينکه
</p>
<p style="direction:rtl;">حضرت مسيح فرموده : " بهمين همه خواهند فهميد که شاگرد من هستيد
</p>
<p style="direction:rtl;">اگر محبّت يکديگر را داشته باشيد "(٢) . و حضرت رسول فرموده : " انّ
</p>
<p style="direction:rtl;">هذه أمّتکم أمّة واحدة "(٣) . و نيز " شرع لکم من الدّين ما وصّی به نوحاً
</p>
<p style="direction:rtl;">------------------------------------------------------------------------------
</p>
<p style="direction:rtl;">١) لوح دنيا ، مجموعهء الواح حضرت بهاءاللّه ، چاپ مصر ، صفحهء ٢٩٧.
</p>
<p style="direction:rtl;">٢) انجيل يوحنّا ، ١٣/٣٥.٣) قرآن ، سورهء انبيا ، ٢١/٩٢.
</p>
<p style="direction:rtl;">ص ١٣٤
</p>
<p style="direction:rtl;">و الّذی اوحينا اليک و ما وصّينا به ابراهيم و موسی و عيسی أن اقيموا الدّين ولا تتفرّقوا فيه "(٤) .
</p>
<p style="direction:rtl;">شارع هر يک از اديان بزرگ پيروان خود را بمحبّت و اتّحاد دعوت
</p>
<p style="direction:rtl;">نموده ولی در هر مورد مقصد اصلی شارع تا حدّ زيادی از نظر محو شده
</p>
<p style="direction:rtl;">و در عوض عدم اغماض و تعصّبات و رسوم ظاهری و ريا و تزوير و فساد و سوء
</p>
<p style="direction:rtl;">تعبير و انشقاق و اختلاف بميان آمده است. و مقارن ظهور دور بهائی تعداد
</p>
<p style="direction:rtl;">فرق و احزاب متباغضه در جهان از هر يک از ادوار ديگر تاريخ بشر
</p>
<p style="direction:rtl;">بيشتر بود و چنين بنظر ميرسيد که گويا عالم انسانی در آن موقع ميخواست
</p>
<p style="direction:rtl;">هر نوع عقيده ديانتی و هر نوع رسوم و عوائد مذهبی و هرگونه قوانين مختلفهء
</p>
<p style="direction:rtl;">اخلاقی را به بوته آزمايش بگذارد .
</p>
<p style="direction:rtl;">در عين حال عدّه کثيری از مردم قوای خود را بی‌ترس و هراس
</p>
<p style="direction:rtl;">صرف فحص و تحقيق و آزمايش دقيق طبيعت و اساس معتقدات نمودند و علوم
</p>
<p style="direction:rtl;">و معارف جديد بسرعت توسعه يافت و برای مسائل حيات انسانی
</p>
<p style="direction:rtl;">راه حلهای جديد کشف گرديد. اتّساع دائرهء اختراعات از قبيل کشتی بخار
</p>
<p style="direction:rtl;">و راه آهن و نظام پستی و چاپخانه تا حدّ زيادی بانتشار افکار و ارتباط
</p>
<p style="direction:rtl;">ثمربخش انواع مختلفهء آراء و طرز زندگی کمک کرد .
</p>
<p style="direction:rtl;">تصوّر تعارض علم و دين بجنگ وجدال بيرحمانه تبديل شد. در عالم
</p>
<p style="direction:rtl;">مسيحی انتقاد از مندرجات کتاب مقدّس و اکتشافات علمی دست بهم
</p>
<p style="direction:rtl;">داده بخصومت و حتّی تا حدّی بسلب اعتماد و اعتبار از کتاب مقدّس که
</p>
<p style="direction:rtl;">قرنها اساس عقايد مسلّمه و مقبوله نزد عموم بود منجر گرديد . عدّهء
</p>
<p style="direction:rtl;">روزافزونی از مردم نسبت بتعليمات کليسا بشک و ترديد افتادند و حتّی عدّهء
</p>
<p style="direction:rtl;">کثيری از کشيشها آشکارا يا پنهانی نسبت بصحّت معتقدات و اعمال فرقهء
</p>
<p style="direction:rtl;">مذهبی خود مشکوک شدند . اين غليان و هيجان افکار با اعتقاد دائم التّزايد
</p>
<p style="direction:rtl;">بعدم شايستگی و کفايت معتقدات و سنن قديمی و ميل بتجسّس و تفحّص
</p>
<p style="direction:rtl;">---------------------------------------------------------------------------
</p>
<p style="direction:rtl;">٤) قرآن ، سورة الشّوری ، ٤٢/١٣ 
</p>
<p style="direction:rtl;">ص ١٣٥
</p>
<p style="direction:rtl;">علم ومعارف کاملتر منحصر بکشورهای مسيحی نبود بلکه کم و بيش و با
</p>
<p style="direction:rtl;">اشکال مختلف در ميان همهء کشورها و اديان ظاهر و مشهود بود .
</p>
<p style="direction:rtl;">پيام حضرت بهاءاللّه
</p>
<p style="direction:rtl;">در چنين وقتی که اختلاف و اغتشاش بمنتهی درجه رسيده بود
</p>
<p style="direction:rtl;">حضرت بهاءاللّه صافور عظيمش را خطاب بعالم انسانی بصدا درآورده
</p>
<p style="direction:rtl;">فرمودند : " آيا اگر تمام اقوام و ملل در ظلّ يک ديانت در آيند و جميع
</p>
<p style="direction:rtl;">مردمان مانند برادر شوند و روابط محبّت و يگانگی ميان ابناء بشر استحکام
</p>
<p style="direction:rtl;">يابد و اختلافات مذهبی از ميان برود و تباين نژادی محو و زائل شود، چه
</p>
<p style="direction:rtl;">عيب و ضرری دارد ... اين جنگها و کشتارها و اختلافات بايد قطع شود
</p>
<p style="direction:rtl;">و ابناء بشر مانند يک قوم و يک عائله گردند ... "(٥).
</p>
<p style="direction:rtl;">اين پيام بسيار بزرگ و جليل است ولی بايد ديد اين مقصد چگونه
</p>
<p style="direction:rtl;">بموقع عمل و اجرا در آيد . انبيا موعظه و نصيحت فرمودند شعرا نغمه سرائی
</p>
<p style="direction:rtl;">نمودند و اوليا و مقدّسين هزاران سال در باره اين امور بدعا و مناجات
</p>
<p style="direction:rtl;">پرداختند ولکن تا حال اختلافات مذهبی قطع نشده و جنگ و نزاع
</p>
<p style="direction:rtl;">و خونريزی از ميان نرفته است، چه نشانی از آنست که حاليّه اين معجزه
</p>
<p style="direction:rtl;">بوقوع خواهد پيوست ؟ آيا عوامل جديدی برای تغيير اوضاع در کار است ؟
</p>
<p style="direction:rtl;">آيا طبيعت بشر همان نيست که هميشه بوده و بدوام دنيا بهمان حال خواهد
</p>
<p style="direction:rtl;">ماند ؟ هرگاه دو شخص و يا دو ملّت شیء واحدی را بخواهند، آيا در آينده
</p>
<p style="direction:rtl;">برای آن نخواهند جنگيد چنانکه در گذشته کرده‌اند ؟ آيا در حالی که
</p>
<p style="direction:rtl;">موسی و بودا و مسيح و محمّد به حصول وحدت جهانی موفّق نشدند، حضرت بهاءاللّه
</p>
<p style="direction:rtl;">بر اينکار توفيق خواهد يافت ؟ در حاليکه تمام اديان قديمه گرفتار فساد
</p>
<p style="direction:rtl;">------------------------------------------------------------------------------------
</p>
<p style="direction:rtl;">٥) از بيانات حضرت بهاءاللّه به پروفسور ادوارد براون نقل از مقدّمهء کتاب
</p>
<p style="direction:rtl;">Traveler's Narrative " “A)ترجمه ( .
</p>
<p style="direction:rtl;">ص ١٣٦
</p>
<p style="direction:rtl;">و تفرقه و تشتّت گرديدند، آيا ديانت بهائی بهمان سرنوشت دچار نخواهد شد ؟
</p>
<p style="direction:rtl;">حال ببينيم تعاليم بهائی باين سؤالات و نظاير آنها چه جواب خواهد داد .
</p>
<p style="direction:rtl;">آيا طبيعت بشر تغيير پذير است ؟
</p>
<p style="direction:rtl;">تعليم و تربيت و همچنين ديانت بر اين اساس مبتنی است که ممکن
</p>
<p style="direction:rtl;">است طبيعت بشر را تغيير داد. در حقيقت با اندکی تحقيق و تحرّی ميتوان
</p>
<p style="direction:rtl;">نشان داد و بجرئت گفت که هر موجود زنده‌ای لابدّ بر تغيير و تبديل است
</p>
<p style="direction:rtl;">و بدون تغيير حياتی موجود نيست حتّی جمادات نميتوانند از تغيير برکنار
</p>
<p style="direction:rtl;">مانند و هر چه در مراتب وجود بالاتر برويم اين تغييرات متنوّع‌تر
</p>
<p style="direction:rtl;">و پيچيده‌تر و حيرت‌ انگيزتر ميگردد. بعلاوه در مراحل نشو و ارتقای
</p>
<p style="direction:rtl;">موجودات باختلاف مراتب دو نوع تغيير ديده می‌شود يکی بطیء و تدريجی
</p>
<p style="direction:rtl;">و بظاهر غير محسوس و ديگری سريع و بغتی و شگفت‌انگيز .اين نوع اخير در
</p>
<p style="direction:rtl;">" مراحل حسّاس " نشو و نما صورت ميگيرد . در مرتبهء جمادی اينگونه
</p>
<p style="direction:rtl;">مراحل حسّاس در موقع ذوب يا غليان حاصل ميشود. مثلاً در موقعی که
</p>
<p style="direction:rtl;">جسم جامد دفعة تبديل بمايع ميشود و يا مايع تبديل به بخار ميگردد . در
</p>
<p style="direction:rtl;">مورد نباتات اين مراحل حسّاس در هنگامی ديده ميشود. که نبات شروع
</p>
<p style="direction:rtl;">بجوانه زدن ميکند يا جوانه شکفته برگ ظاهر ميشود. در عالم حيوان نيز اين
</p>
<p style="direction:rtl;">تحوّل در موارد عديده ديده ميشود. مثلاً موقعی که حشره کوچک ناگهان
</p>
<p style="direction:rtl;">بصورت پروانه تغيير شکل ميدهد و جوجه از تخم بيرون ميآيد و يا نوزاد از
</p>
<p style="direction:rtl;">رحم مادر متولّد ميشود. در حيات عاليهء روح نيز غالباً همين تغيير و تحوّل
</p>
<p style="direction:rtl;">ديده ميشود. مثلاً وقتيکه شخص " تولّد جديد " مييابد و تمامی وجودش از
</p>
<p style="direction:rtl;">حيث مقاصد و صفات و اخلاق و اعمال بکلّی تغيير پيدا ميکند. و همين
</p>
<p style="direction:rtl;">مراحل حسّاس چه بسا در جميع افراد يکنوع يا گروهی از انواع بغتتاً ظاهر
</p>
<p style="direction:rtl;">شود چنانچه اشجار و نباتات از انواع مختلفه بطور ناگهانی در فصل بهار زنده و شکفته شوند .
</p>
<p style="direction:rtl;">ص ١٣٧
</p>
<p style="direction:rtl;">حضرت بهاءاللّه ميفرمايند، همانطور که برای موجودات سافله زمان
</p>
<p style="direction:rtl;">انتقال بغتی بحيات جديد کاملتر مقدّر است برای انسان نيز يک " مرحله
</p>
<p style="direction:rtl;">حسّاس " در زمان " تولّد جديد " معيّن و مقرّر است که در آن موقع وضع
</p>
<p style="direction:rtl;">و روش زندگی بطوريکه از بدو تاريخ تا حال مرسوم و معمول بوده بسرعت
</p>
<p style="direction:rtl;">و بطور غير قابل اجتناب تغيير يابد و عالم انسانيّت بمرحلهء جديدی از حيات
</p>
<p style="direction:rtl;">وارد شود. و اين دگرگونی و انقلاب آنچنان با وضع قديم متفاوت است که
</p>
<p style="direction:rtl;">حالت پروانه با حشره و مرغ با تخم متفاوت و بی‌شباهت است. در آن موقع
</p>
<p style="direction:rtl;">عالم انسانی بتمامه در پرتو ظهور جديد حقيقت را با نظر و بينش تازه بنگرد
</p>
<p style="direction:rtl;">همچنانکه در موقع طلوع آفتاب سراسر کشوری منوّر گردد تا همهء مردم
</p>
<p style="direction:rtl;">جائی را که قبل از طلوع همه چيز تيره و تاريک بود با کمال وضوح ببينند .
</p>
<p style="direction:rtl;">حضرت عبدالبهاء ميفرمايند : " اين قرن قرن ظهور کمالات انسانی است
</p>
<p style="direction:rtl;">جميع آفاق روشن گشته جهان البتّه غبطهء فردوس و رشک جنان گردد "(٦) .
</p>
<p style="direction:rtl;">قرائن موجود در طبيعت تماماً مؤيّد اين نظر است و پيغمبران سلف
</p>
<p style="direction:rtl;">همه باتّفاق از ظهور اين يوم جليل خبر داده‌اند. علائم زمان واضحاً نشان
</p>
<p style="direction:rtl;">ميدهد که تغييرات عميق و انقلابی در افکار و مؤسّسات انسانی هم اکنون
</p>
<p style="direction:rtl;">در حال پيشرفت است. بنابراين چقدر بی‌مايه و بی‌اساس است استدلال
</p>
<p style="direction:rtl;">اشخاص بدبينی که با وجود مشاهدهء تغيير در همهء اشياء باز ميگويند طبيعت انسانی تغيير نميکند .
</p>
<p style="direction:rtl;">قدمهای اوّليّه بسوی وحدت
</p>
<p style="direction:rtl;">حضرت بهاءاللّه بمنظور ترويج وحدت دينی نهايت شفقت و الفت
</p>
<p style="direction:rtl;">و ملايمت را توصيه فرموده پيروان خويش را دعوت مينمايند که " عاشروا مع
</p>
<p style="direction:rtl;">--------------------------------------------------------------------------------
</p>
<p style="direction:rtl;">٦) ترجمه .
</p>
<p style="direction:rtl;">ص ١٣٨
</p>
<p style="direction:rtl;">الاديان کلّها بالرّوح و الرّيحان " . و در وصايای خود در " کتاب عهدی " ميفرمايند :
</p>
<p style="direction:rtl;">" نزاع و جدال را نهی فرمود نهياً عظيماً فی الکتاب هذا امر اللّه فی
</p>
<p style="direction:rtl;">هذا الظّهور الاعظم و عصمه من حکم المحو و زيّنه بطراز الاثبات انّه هو
</p>
<p style="direction:rtl;">العليم الحکيم ... ای اهل عالم مذهب الهی از برای محبّت و اتّحاد است او را
</p>
<p style="direction:rtl;">سبب عداوت و اختلاف منمائيد ... اميد آنکه اهل بها بکلمهء مبارکهء قل کلّ
</p>
<p style="direction:rtl;">من عند اللّه ناظر باشند و اين کلمهء عليا بمثابه آبست از برای اطفاء نار
</p>
<p style="direction:rtl;">ضغينه و بغضا که در قلوب و صدور مکنون و مخزونست احزاب مختلفه از اين
</p>
<p style="direction:rtl;">کلمهء واحده بنور اتّحاد حقيقی فائز ميشوند انّه يقول الحقّ و يهدی السّبيل
</p>
<p style="direction:rtl;">و هو المقتدر العزيز الجميل " .
</p>
<p style="direction:rtl;">حضرت عبدالبهاء ميفرمايند :
</p>
<p style="direction:rtl;">" همه بايد تعصّبات را ترک کنند حتّی بکنائس و معابد و مساجد
</p>
<p style="direction:rtl;">يکديگر بروند زيرا در جميع اين معابد ذکر الهی ميشود و همه برای عبادت
</p>
<p style="direction:rtl;">حقّ مجتمع ميشوند چه فرق ميکند هيچيک شيطان را نمی‌پرستد مسلمين بايد
</p>
<p style="direction:rtl;">بکليساهای مسيحيان و کنائس کليميان بروند و بالعکس ديگران هم بايد
</p>
<p style="direction:rtl;">بمساجد مسلمين بروند. اين نفوس محض تقاليد و تعصّباتی که ما انزل اللّه بها
</p>
<p style="direction:rtl;">من سلطان از يکديگر اجتناب ميورز‌ند .در امريکا من بکنيسهء يهود که
</p>
<p style="direction:rtl;">شبيه بکليساهای مسيحيان بود رفتم همه را ديدم که بعبادت خدا مشغولند.
</p>
<p style="direction:rtl;">در بسياری از اين مجامع بآنها گفتم اساس اديان الهی يکی است و برای آنها
</p>
<p style="direction:rtl;">دلائل حقّيّت انبيای الهی و مظاهر مقدّسه را تشريح کردم و آنان را تشويق
</p>
<p style="direction:rtl;">نمودم که از تقليد کورکورانه بپرهيزند پيشوايان قوم و رؤسا بمعابد يکديگر
</p>
<p style="direction:rtl;">بروند و از اساس اديان و تعاليم اصليّهء الهيّه صحبت بدارند و در کمال اتّحاد
</p>
<p style="direction:rtl;">و يگانگی و الفت در معابد يکديگر بعبادت پردازند و تعصّبات را ترک کنند "(٧) .
</p>
<p style="direction:rtl;">---------------------------------------------------------------------------------------
</p>
<p style="direction:rtl;">٧) بيانات شفاهی مبارک بجمعی از جهانگردان نقل از " نجم باختر " ، ٩/٣٧ ( ترجمه ) .
</p>
<p style="direction:rtl;">ص ١٣٩
</p>
<p style="direction:rtl;">هرگاه همين قدمهای اوّليّه برداشته ميشد و در ميان فرق مختلفهء مذهبی
</p>
<p style="direction:rtl;">روح دوستی و الفت و مؤانست متقابل برقرار ميگرديد چه تحوّل شگرفی در
</p>
<p style="direction:rtl;">جهان بوجود ميآمد. ولکن برای اينکه وحدت حقيقی حاصل شود نيروئی
</p>
<p style="direction:rtl;">عظيمتر لازمست زيرا برای مرض تفرقه و جدائی البتّه شفقت و اغماض علاجی است 
</p>
<p style="direction:rtl;">مفيد و مُسکّن ولی علاج قطعی نخواهد بود زيرا علّت بيماری را بر طرف نميکند .
</p>
<p style="direction:rtl;">مسئلهء حقّانيّت
</p>
<p style="direction:rtl;">جامعه‌های مذهبی مختلفه در گذشتهء ايّام نتوانستند بوحدت گرايند
</p>
<p style="direction:rtl;">زيرا پيروان هر يک شارع ديانت و جامعهء خود را يگانه مرجع عالی
</p>
<p style="direction:rtl;">حقّانيّت و احکام و شريعت او را تنها شريعت الهيّه ميدانستند و بنابراين هر
</p>
<p style="direction:rtl;">پيغمبر ديگر که پيام و رسالت تازه‌ای ميآورد بمنزلهء دشمن حقيقت تلقّی
</p>
<p style="direction:rtl;">ميشد. فرق و احزاب در هر جامعه‌ای بدلائلی نظير آن از همديگر جدا
</p>
<p style="direction:rtl;">شده‌اند و پيروان هر يک از آنها مراجع فرعی اختيار کرده‌اند و بعضی
</p>
<p style="direction:rtl;">آيات مخصوص يا تفسير بيانات شارع را يگانه ديانت حقيقی انگاشته
</p>
<p style="direction:rtl;">ديگران را باطل شمردند و پر واضح است مادام چنين وضعی موجود باشد
</p>
<p style="direction:rtl;">وحدت حقيقی ممکن نگردد .
</p>
<p style="direction:rtl;">از طرف ديگر حضرت بهاءاللّه تعليم ميفرمايند که همهء انبياء حاملين
</p>
<p style="direction:rtl;">رسالت حقيقی از طرف خدا بودند و هرکدام از آنها در دورهء خود
</p>
<p style="direction:rtl;">عاليترين تعاليمی را بحسب استعداد نفوس بآنها دادند و مردم را طوری
</p>
<p style="direction:rtl;">تربيت کردند که مستعدّ اخذ تعاليم ديگر از طرف پيغمبران بعدی باشند
</p>
<p style="direction:rtl;">و از پيروان هر يک از اديان دعوت ميفرمايند نه تنها الهام الهی را نسبت به
</p>
<p style="direction:rtl;">پيغمبر خود انکار نکنند بلکه آنرا در مورد همهء پيغمبران تصديق نمايند
</p>
<p style="direction:rtl;">و اذعان کنند که تعاليم همهء آنها از جهت اصول با هم موافق بوده و هر يک
</p>
<p style="direction:rtl;">جزئی از طرح بزرگی برای تربيت و وحدت عالم انسانی است. اين است که
</p>
<p style="direction:rtl;">ص ١٤٠
</p>
<p style="direction:rtl;">از پيروان جميع فرق مختلفهء مذهبی دعوت ميفرمايند که ايمان و احترام خود
</p>
<p style="direction:rtl;">را نسبت به پيغمبران خود از اين راه باثبات رسانند که حيات خود را وقف
</p>
<p style="direction:rtl;">تحقّق آن وحدتی نمايند که جميع انبيا برای حصول آن تحمّل مصائب و بلايا کردند .
</p>
<p style="direction:rtl;">در توقيع خطاب بملکه ويکتوريا آن حضرت دنيا را بمريضی تشبيه
</p>
<p style="direction:rtl;">فرموده که بعلّت گرفتاری در دست اطبّای غير حاذق مرضش شدّت يافته
</p>
<p style="direction:rtl;">سپس طريق حصول شفا را چنين بيان ميفرمايند :
</p>
<p style="direction:rtl;">" وما جعله اللّه الدّرياق الاعظم و السّبب الاتمّ لصحّته هو اتّحاد من
</p>
<p style="direction:rtl;">علی الارض علی امر واحد و شريعة واحدة و هذا لا يمکن ابداً الّا بطبيب
</p>
<p style="direction:rtl;">حاذق کامل مؤيّد. لعمری هذا هو الحقّ و ما بعده الّا الضّلال المبين. کلّما
</p>
<p style="direction:rtl;">اتی ذاک السّبب الاعظم و اشرق ذاک النّور من مشرق القدم منعه المتطبّبون
</p>
<p style="direction:rtl;">و صاروا سحاباً بينه و بين العالم لذا ما طاب مرضه و بقی فی سقمه الی الحين "(٨) .
</p>
<p style="direction:rtl;">سير تکاملی اديان
</p>
<p style="direction:rtl;">مانع بزرگی که برای بسياری از نفوس در سبيل وحدت اديان
</p>
<p style="direction:rtl;">موجود است اختلافی است که ميان شرايع انبيای مختلفه بنظر ميرسد آنچه
</p>
<p style="direction:rtl;">را يکی امر فرموده ديگری نهی کرده است . در اينصورت چگونه هر دو
</p>
<p style="direction:rtl;">ميتواند صحيح باشد و چگونه هر دو ارادهء الهی را ابلاغ ميکنند ؟ شکّی
</p>
<p style="direction:rtl;">نيست که حقيقت يکی است و تغيير نميکند بلی حقيقت مطلق يکی است
</p>
<p style="direction:rtl;">و تغيير پذير نيست ولکن حقيقت مطلق ماورای رتبهء کنونی فهم بشری
</p>
<p style="direction:rtl;">است و ادراکات ما نسبت بآن بايد دائماً در تغيير باشد . مفهومات و عقايد
</p>
<p style="direction:rtl;">سابق و ناقص ما با تأييد الهی با گذشت زمان جايش را به ادراکات کاملتر
</p>
<p style="direction:rtl;">ميدهد چنانکه حضرت بهاءاللّه در لوح يکی از پارسيان ميفرمايند :
</p>
<p style="direction:rtl;">------------------------------------------------------------------------------
</p>
<p style="direction:rtl;">٨) نقل از کتاب " الواح نازله خطاب بملوک و رؤسای ارض " صفحهء ١٣٥ .
</p>
<p style="direction:rtl;">ص ١٤١
</p>
<p style="direction:rtl;">" ای مردمان سخن باندازه گفته ميشود تا نورسيدگان بمانند و
</p>
<p style="direction:rtl;">نورستگان برسند شير باندازه بايد داد تا کودکان جهان بجهان بزرگی
</p>
<p style="direction:rtl;">درآيند و در بارگاه يگانگی جای گزينند "(٩) . شير طفل را تقويت ميکند تا
</p>
<p style="direction:rtl;">بتواند بعدها غذاهای ثقيل را هضم نمايد. حال اگر گفته شود فلان پيغمبر
</p>
<p style="direction:rtl;">بر حقّ بوده که فلان تعليم را در فلان زمان فرموده و بنابراين پيغمبر ديگر
</p>
<p style="direction:rtl;">که در فلان زمان تعليم ديگر داده بر باطل است مانند آنست که گفته
</p>
<p style="direction:rtl;">شود چون شير بهترين غذا برای طفل نوزاد است پس همان شير بايد غذای
</p>
<p style="direction:rtl;">شخص بالغ باشد و اگر غذائی غير از شير داده شود خطا خواهد بود . حضرت
</p>
<p style="direction:rtl;">عبدالبهاء ميفرمايند : " هر دينی از اديان الهی منقسم بدو قسم است. يک
</p>
<p style="direction:rtl;">قسم اصل است که تعلّق بعالم ابدی دارد و آن بيان تعاليم الهيّه و مبادی
</p>
<p style="direction:rtl;">اصليّه و ظهور محبّة اللّه است که منطوق همهء اديان بوده لن يتغيّر ولن يتبدّل
</p>
<p style="direction:rtl;">است. قسم ثانی فرع است که تعلّق بجسمانيّات يعنی بمعاملات دارد و بحسب
</p>
<p style="direction:rtl;">ترقّی انسان و اقتضای زمان و مکان در هر شريعتی تغيير و تبديل پيدا ميکند.
</p>
<p style="direction:rtl;">مثلاً ... در زمان حضرت موسی اگر کسی سرقت ميکرد ولو جزئی بود
</p>
<p style="direction:rtl;">دستش را قطع ميکردند و قصاص العين بالعين والسنّ بالسّنّ مجری بود امّا
</p>
<p style="direction:rtl;">در زمان حضرت مسيح چون مقتضی نبود لهذا منسوخ شد. و همچنين مسئلهء
</p>
<p style="direction:rtl;">طلاق بقسمی شيوع يافته بود که قانون صحيحی برای ازدواج نمانده بود
</p>
<p style="direction:rtl;">لهذا حضرت مسيح طلاق را نهی فرمودند. در زمان حضرت موسی باقتضای
</p>
<p style="direction:rtl;">آن زمان در تورات ده حکم قتل نازل شده بود. در آن ايّام حفظ نظم
</p>
<p style="direction:rtl;">و انضباط هيئت جامعه و ايجاد امنيّت و آسايش بدون اجرای اين احکام
</p>
<p style="direction:rtl;">شديده مستحيل بود زيرا بنی اسرائيل در صحرای تيه معيشت ميکردند نه
</p>
<p style="direction:rtl;">دارالحکومه بود نه حبس و زندان امّا اين نوع احکام و قوانين در زمان
</p>
<p style="direction:rtl;">حضرت مسيح لزومی نداشت. پس واضح شد که قسم ثانی دين اهميّتی
</p>
<p style="direction:rtl;">ندارد زيرا تعلّق فقط بعوائد و رسوم معيشت دارد امّا اساس دين الهی
</p>
<p style="direction:rtl;">-----------------------------------------------------------------------------
</p>
<p style="direction:rtl;">٩) لوح مانکچی ، مجموعهء الواح حضرت بهاءاللّه ، چاپ مصر ، ص ٢٦٦ .
</p>
<p style="direction:rtl;">ص ١٤٢
</p>
<p style="direction:rtl;">يکيست و حضرت بهاءاللّه آن اساس اصلی الهی را تجديد فرمودند "(١٠) .
</p>
<p style="direction:rtl;">دين الهی دين واحد است و همهء پيغمبران آنرا تعليم داده‌اند و آن امری
</p>
<p style="direction:rtl;">است زنده و در حرکت و ارتقاء نه بی‌جان و لايتغيّر . در تعاليم حضرت
</p>
<p style="direction:rtl;">موسی بحال غنچه بود و در ديانت حضرت مسيح بصورت گل در آمد و در
</p>
<p style="direction:rtl;">ظهور حضرت بهاءاللّه مانند ميوه است. گل غنچه را از بين نبرد همچنانکه
</p>
<p style="direction:rtl;">ميوه گل را معدوم نسازد و نابود نکند بلکه کمال آنرا ظاهر ميسازد .
</p>
<p style="direction:rtl;">کاسبرگهای غنچه بايد بريزد تا گل بشکفد و گلبرگها بايد ساقط شود تا ميوه
</p>
<p style="direction:rtl;">رشد کند و برسد . آيا کاسبرگها و گلبرگهائی که ريختند نا درست و بيهوده
</p>
<p style="direction:rtl;">بودند ؟ البتّه نه، زيرا هرکدام بموقع خود بجا و لازم و بدون آنها ميوه وجود
</p>
<p style="direction:rtl;">پيدا نميکرد. تعاليم مختلفهء انبياء و تغييرات ظاهری آنها در هر عصری نيز
</p>
<p style="direction:rtl;">همينطور است هر ظهوری مکمّل ظهورات گذشته است جدائی و عدم
</p>
<p style="direction:rtl;">توافقی در ميان آنها نيست بلکه آنها مراحل مختلفه در تاريخ حيات يک ديانت هستند 
</p>
<p style="direction:rtl;">که بتدريج بمثابه دانه و غنچه و گل ظاهر شده و اکنون بمرحلهء ميوه رسيده است .
</p>
<p style="direction:rtl;">عصمت انبياء
</p>
<p style="direction:rtl;">حضرت بهاءاللّه تعليم ميفرمايند که بهر نفسی که دارای مقام نبوّت
</p>
<p style="direction:rtl;">است حجج کافی بر اثبات رسالتش داده شده و حقّ دارد همهء خلق را
</p>
<p style="direction:rtl;">باطاعت خود دعوت کند و مختار است تعاليم مظاهر سابقه را نسخ کند ،
</p>
<p style="direction:rtl;">تغيير دهد و يا بر آن اضافه نمايد . در کتاب ايقان چنين ميفرمايند :
</p>
<p style="direction:rtl;">" اين بغايت از فيض فيّاض دور است و از رحمت منبسطه بعيد که
</p>
<p style="direction:rtl;">نفسی را از ميان جميع عباد برگزيند برای هدايت خلق خود و باو حجّت
</p>
<p style="direction:rtl;">کافيه وافيه عطا نفرمايد و معذلک خلق را از عدم اقبال باو معذّب فرمايد
</p>
<p style="direction:rtl;">-------------------------------------------------------------------------
</p>
<p style="direction:rtl;">١٠) ترجمه از متن انگليسی کتاب .
</p>
<p style="direction:rtl;">ص ١٤٣
</p>
<p style="direction:rtl;">بلکه لم يزل وجود سلطان وجود بر همهء ممکنات بظهور مظاهر نفس خود
</p>
<p style="direction:rtl;">احاطه فرموده ... مقصود از هر ظهور ظهور تغيير و تبديل است در ارکان
</p>
<p style="direction:rtl;">عالم سرّاً و جهراً ظاهراً و باطناً چه اگر بهيچوجه امورات ارض تغيير نيابد
</p>
<p style="direction:rtl;">ظهور مظاهر کلّيّه لغو خواهد بود " .
</p>
<p style="direction:rtl;">عصمت کبری مخصوص حقّ جلّ جلاله است و انبيا نيز دارای مقام
</p>
<p style="direction:rtl;">عصمتند زيرا امرشان امر الهی است که از جانب خداوند بخلق افاضه
</p>
<p style="direction:rtl;">ميفرمايند و آن تعليمات بقوّت و اعتبار خود باقی است تا وقتی که تعليمات
</p>
<p style="direction:rtl;">ديگر بوسيلهء خود آن پيغمبر يا پيغمبر ديگری جايگزين آن گردد .
</p>
<p style="direction:rtl;">خداوند طبيب اعظم است که بتنهائی ميتواند بدرستی اسقام و آلام
</p>
<p style="direction:rtl;">جهان را تشخيص دهد و علاج متناسب تجويز نمايد . داروئی که برای
</p>
<p style="direction:rtl;">عصر مخصوصی تجويز شده برای عصر بعد که حالت و وضع مريض تغيير
</p>
<p style="direction:rtl;">يافته اقتضا ندارد . تمسّک بداروی قديم در حالی که طبيب تداوی
</p>
<p style="direction:rtl;">جديدی را تجويز کرده دلالت بر ايمان و اعتقاد بطبيب نميکند بلکه مدلّ
</p>
<p style="direction:rtl;">بعدم اعتقاد باوست. هرگاه به يک نفر يهودی گفته شود بعضی معالجات که
</p>
<p style="direction:rtl;">برای اسقام عالم بيش از سه هزار سال پيش توسّط حضرت موسی تجويز
</p>
<p style="direction:rtl;">شده مناسب و مقتضی امروز نيست ممکن است سخت باو گران آيد و هرگاه
</p>
<p style="direction:rtl;">به يک نفر مسيحی نيز گفته شود حضرت محمّد بدستورات حضرت مسيح
</p>
<p style="direction:rtl;">درمانی لازم و مفيد اضافه کرده او هم مضطرب گردد و همينطور هرگاه
</p>
<p style="direction:rtl;">به يک نفر مسلمان گفته شود که حضرت باب و يا حضرت بهاءاللّه اختيار
</p>
<p style="direction:rtl;">تغيير و تبديل احکام حضرت محمّد را داشته‌اند نخواهد پذيرفت. ولی بر طبق
</p>
<p style="direction:rtl;">اصول بهائی لازمهء ايمان حقيقی آنست که بجميع انبيا احترام گذاشته شود
</p>
<p style="direction:rtl;">و نسبت بآخرين احکام نيز چنانکه خداوند بر مظهر الهی اين عصر نازل فرموده ابراز 
</p>
<p style="direction:rtl;">اطاعت شود و تنها با چنين خلوص و ايمانی است که وحدت حقيقی حاصل خواهد شود .
</p>
<p style="direction:rtl;">ص ١٤٤
</p>
<p style="direction:rtl;">ظهور کلّی الهی
</p>
<p style="direction:rtl;">حضرت بهاءاللّه مانند ساير انبيا رسالت خويش را با بيانی در کمال
</p>
<p style="direction:rtl;">صراحت که در آن شک و ريب راه ندارد اظهار ميفرمايند چنانکه در لوح
</p>
<p style="direction:rtl;">اقدس خطاب بملأ انجيل ميفرمايند : " قد جاء الاب و کمل ما وعدتم به فی
</p>
<p style="direction:rtl;">ملکوت اللّه. هذه کلمة الّتی سترها الابن اذ قال لمن حوله انتم اليوم لا
</p>
<p style="direction:rtl;">تحملونها. فلمّا تمّ الميقات واتی الوقت اشرقت الکلمة من افق المشيّة ايّاکم يا
</p>
<p style="direction:rtl;">ملأ الابن ان تدعوها عن ورائکم تمسّکوا بها هذا خير لکم عمّا عندکم ...
</p>
<p style="direction:rtl;">قد جاء روح الحقّ ليرشدکم الی جميع الحقّ انّه لا يتکلّم من عند نفسه بل
</p>
<p style="direction:rtl;">من لدن عليم حکيم. قل هذا لهو الّذی مجّد الابن ... ضعوا يا اهل الارض
</p>
<p style="direction:rtl;">ما عندکم و خذوا ما امرتم به من لدن قويّ امين ".
</p>
<p style="direction:rtl;">و در لوح پاپ که در ادرنه بسال ١٨٦٧ نازل شده چنين ميفرمايند :
</p>
<p style="direction:rtl;">" ايّاکم ان يمنعکم الذّکر عن المذکور و العبادة عن المعبود ان اخرقوا
</p>
<p style="direction:rtl;">حجب الاوهام هذا ربّکم العزيز العلّام قد اتی لحيوة العالم و اتّحاد من علی
</p>
<p style="direction:rtl;">الارض کلّها ان اقبلوا يا قوم الی مطلع الوحی ولا توقّفوا اقلّ من آن. أ تقرئون
</p>
<p style="direction:rtl;">الانجيل ولا تقرّون للرّبّ الجليل؟ هذا لا ينبغی لکم يا ملأ الاحبار. قل ان
</p>
<p style="direction:rtl;">تنکروا هذا الامر بأيّ حجّة آمنتم باللّه فأتوا بها ".
</p>
<p style="direction:rtl;">همانطور که در اين رسائل خطاب بمسيحيان تحقّق مواعيد انجيل را
</p>
<p style="direction:rtl;">اعلام ميفرمايند بهمين قسم نيز بمسلمانان و يهوديان و زردشتيان و پيروان
</p>
<p style="direction:rtl;">اديان ديگر اکمال مواعيد کتب مقدّسهء آنها را اخبار ميدهند. آن حضرت
</p>
<p style="direction:rtl;">خطاب باهل عالم ميفرمايند، شما مانند اغنام الهی هستيد که به رمه‌های مختلفه
</p>
<p style="direction:rtl;">منشعب شده هر دسته در حظيره‌ای پناه جسته است. ميفرمايد پيامش ندای
</p>
<p style="direction:rtl;">الهی و شبان مهربان است که در آخر الزّمان برای جمع‌آوری گله‌های پراکنده‌اش 
</p>
<p style="direction:rtl;">آمده است تا همه در يک حظيره پناه گيرند و آنچه اسباب جدائی است از
</p>
<p style="direction:rtl;">ميان برخيزد و " يک گله و يک شبان " گردند "(١١) .
</p>
<p style="direction:rtl;">-----------------------------------------------------------------------------
</p>
<p style="direction:rtl;">١١) انجيل يوحنّا ، ١٠/١٧ .
</p>
<p style="direction:rtl;">ص ١٤٥
</p>
<p style="direction:rtl;">وضع جديد
</p>
<p style="direction:rtl;">مقام حضرت بهاءاللّه در ميان انبيا بی‌نظير و فريد است زيرا وضع
</p>
<p style="direction:rtl;">دنيا در زمان ظهورشان بيسابقه و مثيل بود . بر اثر يک سلسله ترقّيات
</p>
<p style="direction:rtl;">و پيشرفتهای مستمرّه در عالم ديانت و علم و صنعت و تمدّن موقعيّت جهان
</p>
<p style="direction:rtl;">بجائی رسيده بود که برای تعليم وحدت و اتّحاد آماده شده بود موانعی که
</p>
<p style="direction:rtl;">در قرون سابقه ايجاد وحدت عالم را غير ممکن ميساخت در زمان ظهور
</p>
<p style="direction:rtl;">حضرت بهاءاللّه رو بزوال گذاشته و از سال تولّد آن حضرت در ١٨١٧
</p>
<p style="direction:rtl;">و مخصوصاً از زمان ترويج و انتشار تعاليمشان اين موانع بشکلی اعجاب آميز
</p>
<p style="direction:rtl;">در هم شکسته است. حال اين قضيّه بهر نوع تفسير شود در حقيقت آن ترديد نيست .
</p>
<p style="direction:rtl;">در ايّام انبيای سابق حدودات جغرافيائی بتنهائی کافی بود که از
</p>
<p style="direction:rtl;">وحدت جهان مانع شود ولی اکنون آن اشکال بر طرف شده است . برای
</p>
<p style="direction:rtl;">اوّلين بار در تاريخ بشر مردم از دو سوی مقابل کرهء زمين ميتوانند بسرعت
</p>
<p style="direction:rtl;">و سهولت با يکديگر ارتباط حاصل نمايند آنچه ديروز در اروپا بوقوع پيوسته
</p>
<p style="direction:rtl;">امروز در جميع قارّات باطّلاع مردم ميرسد و نطقی که امروز در امريکا ادا
</p>
<p style="direction:rtl;">شده ممکن است فردا در جرايد اروپا و آسيا و افريقا خوانده شود .
</p>
<p style="direction:rtl;">مانع بزرگ ديگر اشکال زبان بود که آنهم بخاطر تحصيل و تعليم
</p>
<p style="direction:rtl;">زبانهای خارجی تا حدّ زيادی بر طرف شده و قرائنی در دست است که تا
</p>
<p style="direction:rtl;">چند سال ديگر يک زبان بين المللی اختيار شده و در همهء مدارس جهان
</p>
<p style="direction:rtl;">آموخته ميشود و آنوقت اين اشکال نيز بکلّی از ميان خواهد رفت . مانع
</p>
<p style="direction:rtl;">بزرگ سوم تعصّب مذهبی و عدم تسامح بود که آنهم در حال زوال است.
</p>
<p style="direction:rtl;">فکر مردم بمرور روشنتر ميشود و تعليم و تربيت مردم بيش از پيش از دست
</p>
<p style="direction:rtl;">مؤسّسات مختلفهء علمای مذهبی خارج ميگردد و ديگر نميتوان از نفوذ و شيوع 
</p>
<p style="direction:rtl;">افکار جديد و آزاديخواهانه حتّی در تاريکترين مراکز محافظه‌کار و قديمی ممانعت کرد.
</p>
<p style="direction:rtl;">ص ١٤٦
</p>
<p style="direction:rtl;">به اين طريق حضرت بهاءاللّه ميان انبيای عظام اوّلين مظهر ظهوری
</p>
<p style="direction:rtl;">است که صيت امرش در سنينی معدود در ظرف چند سال بجميع اقطار
</p>
<p style="direction:rtl;">کرهء ارض رسيده است و عنقريب تعاليم اساسی حضرت بهاءاللّه رأساً از
</p>
<p style="direction:rtl;">الواح و توقيعات اصليّه ترجمه شده بدست هر مرد و زن و بچه که قادر
</p>
<p style="direction:rtl;">بخواندن باشد در سراسر عالم خواهد رسيد .
</p>
<p style="direction:rtl;">جامعيّت ظهور بهائی
</p>
<p style="direction:rtl;">ظهور بهائی در ميان شرايع جهان از جهت جامعيّت و کامليّت
</p>
<p style="direction:rtl;">مدارک و آثار معتبر فريد و بی‌نظير است. آثار مدوّنه که بتوان بطور قطع
</p>
<p style="direction:rtl;">و يقين بحضرت مسيح و حضرت موسی و حضرت زردشت و حضرت بودا
</p>
<p style="direction:rtl;">و حضرت کريشنا منسوب داشت بسيار قليل است و بسياری از مسائل
</p>
<p style="direction:rtl;">جديد را که در عرصهء عمل و تجربه اهميّت دارد بلاجواب ميگذارد .
</p>
<p style="direction:rtl;">صحّت بسياری از تعاليمی که معمولاً باين شارعين اديان نسبت داده ميشود
</p>
<p style="direction:rtl;">محلّ ترديد است و بعضی ديگر مسلماً بعداً بآنها اضافه شده است . مسلمين
</p>
<p style="direction:rtl;">در قرآن و احاديث کثيره راجع بحيات حضرت رسول و تعاليم او سوابق
</p>
<p style="direction:rtl;">کاملتری در دست دارند ولی خود حضرت محمّد هر چند ملهم بالهام الهی
</p>
<p style="direction:rtl;">بودند ولی نفس مبارک و همچنين بسياری از اصحاب اوّليّه‌شان امّی و بيسواد
</p>
<p style="direction:rtl;">بودند و طرق ثبت و ضبط و انتشار تعاليمشان از بسياری جهات رضايتبخش
</p>
<p style="direction:rtl;">نبود و صحّت و اعتبار بسياری از احاديث مشکوک است و در نتيجه اختلاف
</p>
<p style="direction:rtl;">تفاسير و تباين آراء موجب تفرقه و انشقاق در اسلام گرديد همانطور که در
</p>
<p style="direction:rtl;">جميع فرقه‌های مذهبی سابقه حادث گشت .
</p>
<p style="direction:rtl;">ولکن حضرت باب و حضرت بهاءاللّه آثار و آيات بيشمار در نهايت
</p>
<p style="direction:rtl;">فصاحت و قدرت مرقوم فرمودند و چون هر دو از القاء خطابات عمومی
</p>
<p style="direction:rtl;">ممنوع بودند و بيشتر دورهء حياتشان ( پس از اظهار امر ) در حبس و زندان
</p>
<p style="direction:rtl;">گذشت قسمت عمدهء اوقاتشان بتحرير صرف گرديد اين است که
</p>
<p style="direction:rtl;">ص ١٤٧
</p>
<p style="direction:rtl;">هيچيک از اديان گذشته از جهت وفور آثار اصل و معتبر بپای ظهور بهائی
</p>
<p style="direction:rtl;">نميرسد . حقايقی که در اديان گذشته تلويحاً بآن اشاره شده بود اينک در
</p>
<p style="direction:rtl;">ديانت بهائی با وضوح و تفصيل بيان گرديده است مبادی ثابتهء روحانيّه‌ای
</p>
<p style="direction:rtl;">که از طرف جميع انبيا تعليم گرديده برای حلّ مسائل مبهم و پيچيدهء دنيای
</p>
<p style="direction:rtl;">امروز که بسياری از آنها در ازمنهء سابقه مطرح نبوده، بکار گرفته شده است .
</p>
<p style="direction:rtl;">مسلّم است که اين مقدار آثار و نصوص معتبر و موثّق در جلوگيری از
</p>
<p style="direction:rtl;">سوء تفاهمات آينده و ايضاح سوء تفاهماتی که در گذشته فِرَق و مذاهب را
</p>
<p style="direction:rtl;">از هم دور کرده بود نقش مؤثّری خواهد داشت .
</p>
<p style="direction:rtl;">عهد و ميثاق بهائی
</p>
<p style="direction:rtl;">امر بهائی از جهتی ديگر نيز فريد و بی‌نظير است چه حضرت
</p>
<p style="direction:rtl;">بهاءاللّه قبل از صعود در الواح و آثار مبارکه بکرّات ذکر عهد و ميثاق خود را
</p>
<p style="direction:rtl;">فرموده‌اند و پسر ارشد خود حضرت عبدالبهاء را که اغلب به غصن يا
</p>
<p style="direction:rtl;">غصن اعظم مخاطب ساخته بعنوان مبيّن منصوص آيات معيّن فرموده اعلام
</p>
<p style="direction:rtl;">داشته‌اند آنچه ايشان تبيين يا تفسير نمايند عيناً مثل کلمات خود آن حضرت
</p>
<p style="direction:rtl;">معتبر است، در کتاب عهد خود ميفرمايند :
</p>
<p style="direction:rtl;">" انظروا ما انزلناه فی کتابی الاقدس، اذا غيض بحر الوصال و قضی
</p>
<p style="direction:rtl;">کتاب المبدأ فی المآل توجّهوا الی من اراده اللّه الّذی انشعب من هذا
</p>
<p style="direction:rtl;">الاصل القديم، مقصود از اين آيهء مبارکه غصن اعظم بوده " .
</p>
<p style="direction:rtl;">و در سورهء غصن در بيان مقام حضرت عبدالبهاء ميفرمايند :
</p>
<p style="direction:rtl;">" يا قوم فاشکروا اللّه لظهوره لانّه لهو الفضل الاعظم عليکم و نعمته
</p>
<p style="direction:rtl;">الاتمّ لکم و به يحيی کلّ عظم رميم. من توجّه اليه فقد توجّه الی اللّه فمن
</p>
<p style="direction:rtl;">اعرض عنه فقد اعرض عن جمالی و کفر ببرهانی و کان من المسرفين " .
</p>
<p style="direction:rtl;">پس از صعود حضرت بهاءاللّه برای حضرت عبدالبهاء فرصتهای
</p>
<p style="direction:rtl;">بسيار پيش آمد که چه در بيت خودشان و چه در ضمن مسافرتهای متعدّده
</p>
<p style="direction:rtl;">ص ١٤٨
</p>
<p style="direction:rtl;">با نفوس مختلفه از جميع اقطار جهان و صاحبان افکار وعقايد متنوّعه
</p>
<p style="direction:rtl;">ملاقات نمايند و در ضمن استماع مسائل و مشکلات و ايرادات آنها توضيحات
</p>
<p style="direction:rtl;">و بيانات وافی ادا فرمايند و آن بيانات دقيقاً نوشته و تدوين گرديد و آن حضرت
</p>
<p style="direction:rtl;">در طيّ سالهای طولانی بتوضيح و تشريح تعاليم الهی پرداخته کيفيّت تطبيق
</p>
<p style="direction:rtl;">آنرا با مسائل متنوّعهء حيات حاضر ارائه فرمودند . هرگاه ميان ياران
</p>
<p style="direction:rtl;">اختلاف نظری پيش ميآمد بايشان مراجعه ميشد و با سلطه و اختياری که
</p>
<p style="direction:rtl;">بايشان تفويض شده بود فيصل مييافت و باينطريق از مخاطرهء سوء تفاهمات
</p>
<p style="direction:rtl;">و اختلافات آينده کاسته گرديد . بعلاوه حضرت بهاءاللّه مقرّر فرموده‌اند
</p>
<p style="direction:rtl;">که بايد بيت العدل اعظمی که نمايندهء کلّيّهء بهائيان در سراسر عالم باشد
</p>
<p style="direction:rtl;">انتخاب و تشکيل گردد تا بادارهء شئون امر بهائی و نظارت و تنظيم تمام
</p>
<p style="direction:rtl;">مجهودات آن بپردازد و از حدوث تفرقه و انشقاق جلوگيری نمايد و مسائل
</p>
<p style="direction:rtl;">مبهمه را توضيح دهد و احکام و تعاليم را از فساد و سوء تعبير محافظه نمايد.
</p>
<p style="direction:rtl;">و چون در نظر آوريم که اين هيئت عالی اداری و معهد اعلی نه تنها ميتواند
</p>
<p style="direction:rtl;">وضع احکام غير منصوصه در کتاب نمايد بلکه قادر است قوانين و مقرّرات
</p>
<p style="direction:rtl;">موضوعهء خود را بعلّت حدوث اوضاع جديد نسخ نمايد و باقتضای زمان
</p>
<p style="direction:rtl;">قوانين ديگر بجای آن وضع کند، باين حقيقت پی ميبريم که با اين تدابير
</p>
<p style="direction:rtl;">امر الهی ميتواند رشد و اتّساع يافته و مانند يک موجود زنده خود را با
</p>
<p style="direction:rtl;">احتياجات و مقتضيات جامعه در حال تغيير منطبق سازد .
</p>
<p style="direction:rtl;">علاوه بر اينها حضرت بهاءاللّه تفسير آيات و تعاليم را جز از طرف
</p>
<p style="direction:rtl;">مبيّن منصوص اکيداً منع فرموده‌اند و حضرت عبدالبهاء در الواح وصايای
</p>
<p style="direction:rtl;">خود حضرت شوقی افندی را بعنوان وليّ امراللّه معيّن و تبيين آيات اللّه را
</p>
<p style="direction:rtl;">بعد از خود بايشان محوّل فرموده‌اند .
</p>
<p style="direction:rtl;">پس از يکهزار سال يا بيشتر ظهور ديگری در ظلّ حضرت بهاءاللّه
</p>
<p style="direction:rtl;">با حجج و دلائل متقنه بر اثبات رسالت خويش ظاهر خواهد شد ولی تا آن
</p>
<p style="direction:rtl;">موقع آثار حضرت بهاءاللّه و حضرت عبدالبهاء و حضرت وليّ امراللّه
</p>
<p style="direction:rtl;">و تصميمات بيت العدل اعظم مراجعی هستند که تمام بهائيان بايد برای
</p>
<p style="direction:rtl;">ص ١٤٩
</p>
<p style="direction:rtl;">کسب هدايت بآن رجوع نمايند . هيچ بهائی نميتواند بر اساس تفسير
</p>
<p style="direction:rtl;">مخصوصی از تعاليم مکتب يا فرقه‌ای تأسيس نمايد و يا ادّعای ظهوری نمايد
</p>
<p style="direction:rtl;">و هر کس بر خلاف اين اوامر قيام کند ناقض عهد شمرده ميشود. حضرت
</p>
<p style="direction:rtl;">عبدالبهاء ميفرمايند " دشمن امر اللّه کسی است که بيانات و آثار حضرت
</p>
<p style="direction:rtl;">بهاءاللّه را بزعم خود و ادراک خويش تفسير نمايد و جمعی را حول خويش
</p>
<p style="direction:rtl;">جمع کرده تشکيل حزبی نمايد و بشهرت مقام و ستايش خود پردازد و در
</p>
<p style="direction:rtl;">امر اللّه تفرقه اندازد "(١٢) .
</p>
<p style="direction:rtl;">و در لوح ديگر ميفرمايند : " اين شبهات نقض مانند کف درياست
</p>
<p style="direction:rtl;">و دريا بی‌کف نميشود بحر ميثاق يک موج زند تا اجسام ميّته را بکنار
</p>
<p style="direction:rtl;">اندازد زيرا دريا جسم مرده قبول ننمايد. اينست که بحر ميثاق موج زد تا
</p>
<p style="direction:rtl;">اجسام ميّته را بيرون انداخت يعنی نفوسی را که از روح الهی بی‌بهره‌اند
</p>
<p style="direction:rtl;">و تابع نفس و هوی ، هواء رياست در سر دارند. باری اين کفهای دريا
</p>
<p style="direction:rtl;">بقائی ندارد عنقريب محو و نابود گردد ولی دريای ميثاق الی الابد پر موج
</p>
<p style="direction:rtl;">است و در جوش و خروش "(١٣) .
</p>
<p style="direction:rtl;">اگر مردم بخواهند ترک دين کنند هيچ چيز مانع نتواند شد. حضرت
</p>
<p style="direction:rtl;">عبدالبهاء ميفرمايند " حقّ بنفسه احدی را مجبور نميکند روحانی شود انسان
</p>
<p style="direction:rtl;">بايد از حقّ آزادی و اختيار برخوردار باشد "(١٤) . ولکن قوّهء روحانی عهد
</p>
<p style="direction:rtl;">و پيمان بهائی طوری است که تشتّت و تفرّق را در جامعهء بهائی کاملاً غير ممکن ميسازد .
</p>
<p style="direction:rtl;">عدم وجود طبقهء روحانيّون حرفه‌ای
</p>
<p style="direction:rtl;">يکی ديگر از مختصّات تشکيلات بهائی که بايد مخصوصاً ذکر شود
</p>
<p style="direction:rtl;">نداشتن طبقهء روحانيّون حرفه‌ايست. اهداء تبرّعات بطيب خاطر برای
</p>
<p style="direction:rtl;">------------------------------------------------------------------------------------
</p>
<p style="direction:rtl;">١٢) ترجمه از متن انگليسی کتاب .
</p>
<p style="direction:rtl;">١٣) لوح مبارک حضرت عبدالبهاء نقل از مکاتيب جلد سوم صفحهء ٨٤ .
</p>
<p style="direction:rtl;">١٤) ترجمه از متن انگليسی کتاب .
</p>
<p style="direction:rtl;">ص ١٥٠
</p>
<p style="direction:rtl;">مصارف مبلّغين مجاز است و بسيارند نفوسی که تمام وقت خود را وقف
</p>
<p style="direction:rtl;">خدمت امر مينمايند ولکن جميع بهائيان بايد در امر تبليغ و تبشير بقدر وسع
</p>
<p style="direction:rtl;">و قابليّت خود شريک باشند و طبقهء مخصوصی که از ديگر بهائيان ممتاز بوده
</p>
<p style="direction:rtl;">و منحصراً بوظائفی نظير کشيش و ملّا بپردازد وجود ندارد .
</p>
<p style="direction:rtl;">در ازمنهء سابقه طبقهء علمای دينی لازم بود بجهت اينکه مردم
</p>
<p style="direction:rtl;">بيسواد و عامی بودند برای اعمال مذهبی و اجرای رسوم و تشريفات دينی
</p>
<p style="direction:rtl;">و اجرای عدالت و مسائل مشابه بآنها احتياج داشتند. ولکن اکنون زمان
</p>
<p style="direction:rtl;">عوض شده تعليم و تربيت بسرعت تعميم يافته و هرگاه اوامر حضرت بهاءاللّه
</p>
<p style="direction:rtl;">اجرا شود هر پسر و دختری در سراسر دنيا تعليم و تربيت صحيح خواهد
</p>
<p style="direction:rtl;">يافت و در اينصورت هر نفسی شخصاً بمطالعه و تحصيل آثار مقدّسه
</p>
<p style="direction:rtl;">ميپردازد و مستقيماً از سرچشمهء آب حيات بيانات خداوند بهره‌مند
</p>
<p style="direction:rtl;">ميگردد . در نظامات بهائی رسوم و تشريفات مفصّل مذهبی که اجرای آنها
</p>
<p style="direction:rtl;">احتياج بطبقهء مخصوص علمای دينی داشته باشد وجود ندارد و اجرای
</p>
<p style="direction:rtl;">عدالت نيز به مؤسّساتی که برای اين منظور تشکيل گرديده سپرده خواهد
</p>
<p style="direction:rtl;">شد. برای طفل معلّم لازمست ولی هدف معلّم حقيقی آنست که شاگرد
</p>
<p style="direction:rtl;">را طوری تعليم و پرورش دهد که از معلّم بی‌نياز شود يعنی امور را بچشم
</p>
<p style="direction:rtl;">خود ببيند و بگوش خود بشنود و با هوش و عقل خود بفهمد. بهمين قسم نژاد
</p>
<p style="direction:rtl;">انسانی در مرحلهء طفوليّت کشيش و ملّا لازم داشت و وظيفهء حقيقی آنها اين
</p>
<p style="direction:rtl;">بود مردم را چنان تربيت کنند که محتاج آنان نباشند يعنی مسائل الهی را با
</p>
<p style="direction:rtl;">چشم خود ببينند و با گوش خود بشنوند و با عقل خود بفهمند. حاليّه وظيفهء
</p>
<p style="direction:rtl;">طبقهء علمای دينی بانتها رسيده و منظور تعاليم بهائی اينست که وظيفهء آنها را
</p>
<p style="direction:rtl;">تکميل نمايد باينمعنی که مردم را از دون حقّ فارغ و آزاد سازد تا همه
</p>
<p style="direction:rtl;">مستقيماً بخداوند يعنی مظهر ظهور او توجّه نمايند و چون توجّه همه بيک
</p>
<p style="direction:rtl;">مرکز معطوف گردد ديگر مقاصد متخالفه و هرج و مرج باقی نماند و هر چه
</p>
<p style="direction:rtl;">مردم بآن مرکز وحدانيّت نزديکتر شوند بهمديگر نزديکتر خواهند شد .
</p>
<p style="direction:rtl;">ص ١٥١
</p>
<p style="direction:rtl;">فصل نهم
</p>
<p style="direction:rtl;">تمدّن حقيقی
</p>
<p style="direction:rtl;">" يا حزب اللّه بخود مشغول نباشيد و در فکر اصلاح عالم و تهذيب امم باشيد "(١) .
</p>
<p style="direction:rtl;">دين اساس تمدّن است
</p>
<p style="direction:rtl;">بنا بعقيده بهائی مسائل حيات انسانی چه فردی و چه اجتماعی چنان
</p>
<p style="direction:rtl;">پيچيده و بطور غير قابل تصوّر غامض است که عقل عادی بشری از حلّ
</p>
<p style="direction:rtl;">آن بدرستی عاجز و ناتوان است و تنها ذات عليم خداوند کاملاً بر علّت غائی
</p>
<p style="direction:rtl;">خلقت و چگونگی انجام و تحقّق ارادهء الهی واقف و مطّلع است . خداوند
</p>
<p style="direction:rtl;">بوسيلهء انبياء هدف اصلی حيات انسانی و طريق صحيح ترقّی و تعالی را بنوع
</p>
<p style="direction:rtl;">بشر نشان ميدهد و سپس ايجاد تمدّن حقيقی منوط بايمان صادقانهء نفوس
</p>
<p style="direction:rtl;">و متابعت از مظاهر مقدّسه الهی است . حضرت بهاءاللّه در خصوص دين
</p>
<p style="direction:rtl;">و تمسّک بآن در کلمات فردوسيّه ميفرمايند :
</p>
<p style="direction:rtl;">" آنست سبب بزرگ از برای نظم جهان و اطمينان من فی‌الامکان.
</p>
<p style="direction:rtl;">سستی ارکان دين سبب قوّت جهّال و جرأت و جسارت شده. براستی
</p>
<p style="direction:rtl;">ميگويم آنچه از مقام بلند دين کاست بر غفلت اشرار افزود و نتيجه
</p>
<p style="direction:rtl;">بالاخره هرج و مرج است ... در تمدّن اهل غرب ملاحظه نمائيد که سبب
</p>
<p style="direction:rtl;">-----------------------------------------------------------------------------
</p>
<p style="direction:rtl;">١) لوح دنيا ، مجموعهء الواح حضرت بهاءاللّه ، چاپ مصر ، صفحهء ٢٨٨ .
</p>
<p style="direction:rtl;">ص ١٥٢
</p>
<p style="direction:rtl;">اضطراب و وحشت اهل عالم شده آلت جهنّميّه بميان آمده و در قتل وجود
</p>
<p style="direction:rtl;">شقاوتی ظاهر شده که شبه آنرا چشم عالم و آذان امم نديده و نشنيده. اصلاح
</p>
<p style="direction:rtl;">اين مفاسد قويّهء قاهره ممکن نه مگر باتّحاد احزاب عالم در امور يا در مذهبی از 
</p>
<p style="direction:rtl;">مذاهب ... يا اهل بها اوامر منزله هر يک حصنی است محکم از برای وجود " .
</p>
<p style="direction:rtl;">وضع کنونی اروپا و جهان بطور عموم صحّت اين بيانات را که
</p>
<p style="direction:rtl;">ساليان پيش نوشته شده با زبان بليغ ثابت ميکند. غفلت از اوامر الهيّه و غلبه
</p>
<p style="direction:rtl;">و انتشار بيدينی توأم با اغتشاش و خرابی و دمار بحدّ دهشت‌آوری رسيده
</p>
<p style="direction:rtl;">و بنظر ميرسد اصلاح امور اجتماعی بدون تقليب قلوب و تغيير اهداف که از
</p>
<p style="direction:rtl;">مشخّصات اصلی و لوازم ديانت حقيقی است غير ممکن خواهد بود .
</p>
<p style="direction:rtl;">عدالت
</p>
<p style="direction:rtl;">در صحيفهء کوچک کلمات مکنونه که حضرت بهاءاللّه جوهر تعاليم
</p>
<p style="direction:rtl;">انبيا را بطور اختصار بيان ميفرمايند نصيحت نخست در بارهء حيات بفرد چنين است :
</p>
<p style="direction:rtl;">" املک قلباً جيّداً حسناً منيراً " و نصيحت بعد که راجع به حيات
</p>
<p style="direction:rtl;">حقيقی اجتماعی است، چنين :
</p>
<p style="direction:rtl;">" يا ابن الرّوح " احبّ الاشياء عندی الانصاف. لا ترغب عنه ان تکن
</p>
<p style="direction:rtl;">اليّ راغباً ولا تغفل منه لتکون لی اميناً و انت توفّق بذلک أن تشاهد الاشياء
</p>
<p style="direction:rtl;">بعينک لا بعين العباد و تعرفها بمعرفتک لا بمعرفة احد فی البلاد. فکّر فی
</p>
<p style="direction:rtl;">ذلک کيف ينبغی ان يکون. ذلک من عطيّتی عليک و عنايتی لک فاجعله امام عينيک " .
</p>
<p style="direction:rtl;">نخستين پايه حيات اجتماعی اينست که افراد بتوانند حقّ را از باطل
</p>
<p style="direction:rtl;">و صحيح را از خطا تشخيص دهند و با چشم حقيقت‌ بين در اشياء نظر
</p>
<p style="direction:rtl;">نمايند . بزرگترين علّت نابينائی روحانی و اجتماعی و بزرگترين دشمن ترقّيات
</p>
<p style="direction:rtl;">ص ١٥٣
</p>
<p style="direction:rtl;">اجتماعی خودبينی و خودپسندی است. حضرت بهاءاللّه ميفرمايند :
</p>
<p style="direction:rtl;">" ای پسران دانش، چشم سر را پلک بآن نازکی از ديدن جهان
</p>
<p style="direction:rtl;">و آنچه در اوست بی‌بهره نمايد ديگر پرده آز اگر بر چشم دل فرود آيد
</p>
<p style="direction:rtl;">چه خواهد نمود. بگو ای مردمان تاريکی آز و رشک روشنائی جان را بپوشاند
</p>
<p style="direction:rtl;">چنانکه ابر روشنی آفتاب را "(٢) .
</p>
<p style="direction:rtl;">تجربيّات طولانی سرانجام صدق اين حقيقت از تعاليم انبياء را بمردم
</p>
<p style="direction:rtl;">ثابت کرده است که افکار و اعمال مبتنی بر خودخواهی و خودپسندی
</p>
<p style="direction:rtl;">بالضروره باعث مصيبت و بدبختی هيئت اجتماعی است. و اگر نوع بشر
</p>
<p style="direction:rtl;">نخواهد بخواری هلاک شود هر فردی بايد بامور همسايه خود مانند امور خود
</p>
<p style="direction:rtl;">بنگرد و منافع شخصی خود را تابع منافع عمومی عالم انسانی سازد و باينطريق
</p>
<p style="direction:rtl;">منافع فردی و عمومی بالمآل به بهترين وجه تأمين خواهد شد . حضرت بهاءاللّه ميفرمايند :
</p>
<p style="direction:rtl;">" يا ابن الانسان " لو تکون ناظراً الی الفضل ضع ما ينفعک وخذ ما ينتفع 
</p>
<p style="direction:rtl;">به العباد. و ان تکن ناظراً الی العدل اختر لدونک ما تختاره لنفسک "(٣) .
</p>
<p style="direction:rtl;">حکومت
</p>
<p style="direction:rtl;">تعاليم حضرت بهاءاللّه در بارهء نظام اجتماعی حقيقی شامل دو نوع
</p>
<p style="direction:rtl;">مطالب مختلف است. يکنوع همانست که در رسائل ملوک و سلاطين نازل
</p>
<p style="direction:rtl;">گرديده و در بارهء حلّ مشکلات حکومتهائی است که در زمان حيات
</p>
<p style="direction:rtl;">حضرت بهاءاللّه در روی زمين وجود داشت. و نوع ديگر مربوط بنظام
</p>
<p style="direction:rtl;">جديدی است که در خود جامعهء بهائی تأسيس و توسعه خواهد يافت .
</p>
<p style="direction:rtl;">------------------------------------------------------------------------------
</p>
<p style="direction:rtl;">٢) لوح مانکچی ، مجموعهء الواح حضرت بهاءاللّه ، چاپ مصر ، صفحهء ٢٦٣ .
</p>
<p style="direction:rtl;">٣) کلمات فردوسيّه ، " اشراقات و الواح ديگر " صفحهء ١١٩ .
</p>
<p style="direction:rtl;">ص ١٥٤
</p>
<p style="direction:rtl;">در اينجا بنظر ميرسد تضادّ شديدی باشد ميان عباراتی از قبيل :
</p>
<p style="direction:rtl;">" حقّ جلّ شأنه ناظر بقلوب عباد بوده و هست و دون آن از برّ و بحر و زخارف
</p>
<p style="direction:rtl;">و الوان کلّ را بملوک و سلاطين و امراء واگذارده "(٤) .
</p>
<p style="direction:rtl;">و عبارت " اليوم لايق آنکه کلّ باسم اعظم متشبّث شوند. نيست
</p>
<p style="direction:rtl;">مهرب و مفرّی جز او و ناس را متّحد نمايند "(٥) .
</p>
<p style="direction:rtl;">عدم مطابقت ظاهری اين دو نظر موقعی مرتفع ميشود که ما فرقی را
</p>
<p style="direction:rtl;">که حضرت بهاءاللّه ميان " صلح اصغر " و صلح اعظم " قائل شده در مدّ
</p>
<p style="direction:rtl;">نظر آوريم. در رسائلی که حضرت بهاءاللّه بملوک و سلاطين خطاب فرموده
</p>
<p style="direction:rtl;">از آنها دعوت شده است متّحد و متّفق شوند و برای حفظ و صيانت صلح
</p>
<p style="direction:rtl;">سياسی و تقليل تسليحات و تخفيف بارهائی که بر دوش مردم گذاشته شده
</p>
<p style="direction:rtl;">و همچنين برای تأمين زندگی طبقهء فقير اقدام نمايند. ولی از همان بيانات
</p>
<p style="direction:rtl;">کاملاً مستفاد ميشود که عدم اجابت و بی‌اعتنائی باحتياجات و مقتضيات
</p>
<p style="direction:rtl;">زمان منجر بجنگها و انقلاباتی خواهد شد که منتهی بواژگون شدن اساس
</p>
<p style="direction:rtl;">نظم کهن خواهد گرديد. بنابراين از يکطرف ميفرمايند " آنچه امروز
</p>
<p style="direction:rtl;">لازمست اطاعت حکومت و ... است " (٦) و از طرف ديگر ميفرمايند
</p>
<p style="direction:rtl;">" نفوسی که بجمع زخارف و آلاء دنيا مشغول و از حقّ از روی کبر اعراض
</p>
<p style="direction:rtl;">کرده‌اند اين نفوس خسر الدّنيا و الآخره هستند و عنقريب يد قدرت الهی
</p>
<p style="direction:rtl;">آنچه را که مالکند اخذ و ايشان را از ردای احسانش محروم سازد "(٧) .
</p>
<p style="direction:rtl;">و نيز " انّا قد جعلنا ميقاتاً لکم فاذا تمّت الميقات و ما اقبلتم الی اللّه
</p>
<p style="direction:rtl;">ليأخذکم عن کلّ الجهات و يرسل عليکم نفحات العذاب عن کلّ
</p>
<p style="direction:rtl;">الاشطار و کان عذاب ربّک لشديد "(٨) .
</p>
<p style="direction:rtl;">---------------------------------------------------------------------
</p>
<p style="direction:rtl;">٤) مجموعهء الواح حضرت بهاءاللّه ، چاپ مصر ، صفحهء ٣٦٥ .
</p>
<p style="direction:rtl;">٥) اقتدارات ، صفحهء ٢٩٤ .
</p>
<p style="direction:rtl;">٦) مجموعهء الواح حضرت بهاءاللّه ، چاپ مصر ، صفحهء ٣٦٦ .
</p>
<p style="direction:rtl;">٧) ترجمه از روی متن انگليسی کتاب .
</p>
<p style="direction:rtl;">٨) در يکی از الواح مبارکه نقل از نسخهء خطّی .
</p>
<p style="direction:rtl;">ص ١٥٥
</p>
<p style="direction:rtl;">و نيز " آثار هرج و مرج مشاهده می‌شود چه که اسبابی که حال
</p>
<p style="direction:rtl;">موجود است بنظر موافق نميآيد "(٩) .
</p>
<p style="direction:rtl;">و نيز " انّا کتبنا علی نفسنا نصرک فی الملک و ارتفاع امرنا ولو لن يتوجّه
</p>
<p style="direction:rtl;">اليک احدٌ من السّلاطين "(١٠) .
</p>
<p style="direction:rtl;">" حضرت موجود در سبب و علّت اوّليّهء سکون و راحت امم و عمار
</p>
<p style="direction:rtl;">عالم ميفرمايد لابد بر اينست مجمع بزرگی در ارض برپا شود و ملوک
</p>
<p style="direction:rtl;">و سلاطين در آن مجمع مفاوضه در صلح اکبر نمايند و آن اينست که دول
</p>
<p style="direction:rtl;">عظيمه برای آسايش عالم بصلح محکم متشبّث شوند و اگر ملکی بر ملکی
</p>
<p style="direction:rtl;">برخيزد جميع متّفقاً بر منع قيام نمايند "(١١) .
</p>
<p style="direction:rtl;">حضرت بهاءاللّه با اينگونه نصائح اوضاعی را که بايد در آن
</p>
<p style="direction:rtl;">مسئوليّتها در سبيل مصالح عمومی در يوم اللّه بموقع اجرا در آيد مکشوف
</p>
<p style="direction:rtl;">فرموده است. از يکطرف ملل و امم را باتّحاد بين‌المللی دعوت ميفرمايند از
</p>
<p style="direction:rtl;">طرف ديگر صريحاً فرمانروايان را انذار مينمايند که هرگاه بجنگ و نزاع ادامه
</p>
<p style="direction:rtl;">دهند حکومت و اقتدار آنها تباه خواهد شد. اکنون تاريخ جديد با قيام
</p>
<p style="direction:rtl;">نهضتهای قهريّه که تمام ملّتهای متمدّن را بمرحلهء انهدام کشانيده و با توسعهء
</p>
<p style="direction:rtl;">جنگ و ستيز بميزانی که فتح و فيروزی را برای هر يک از طرفين مستحيل
</p>
<p style="direction:rtl;">ساخته صحّت و متانت اين انذار را تأييد مينمايد، ميفرمايند :
</p>
<p style="direction:rtl;">" لمّا نبذتم الصّلح الاکبر عن ورائکم تمسّکوا بهذا الصّلح الاصغر
</p>
<p style="direction:rtl;">لعلّ به تصلح امورکم و الّذين فی ظلّکم "(١٢) .
</p>
<p style="direction:rtl;">--------------------------------------------------------------------------------------
</p>
<p style="direction:rtl;">٩) لوح مقصود ، " دريای دانش " ، صفحهء ٢٥.١٠) سورهء ملوک .
</p>
<p style="direction:rtl;">١١) لوح مقصود ، " دريای دانش " ، صفحهء ١٦ .
</p>
<p style="direction:rtl;">١٢) لوح ملکه ويکتوريا نقل از کتاب " الواح نازله بملوک و رؤسای ارض " صفحهء ١٣٨
</p>
<p style="direction:rtl;">و صفحهء ١٣٥ .
</p>
<p style="direction:rtl;">ص ١٥٦
</p>
<p style="direction:rtl;">باز ميفرمايند :
</p>
<p style="direction:rtl;">" والّذی جعله اللّه الدّرياق الاعظم والسّبب الاتمّ لصحّته هو اتّحاد
</p>
<p style="direction:rtl;">من علی الارض علی امر واحد و شريعة واحدة. هذا لا يمکن ابداً الّا بطبيب حاذق کامل مؤيّد "(١٣) .
</p>
<p style="direction:rtl;">منظور از صلح اصغر اتّحاد سياسی است که ميان دولتها حاصل
</p>
<p style="direction:rtl;">شود در حاليکه صلح اکبر عبارت از اتّحادی است که شامل کلّيّهء عوامل
</p>
<p style="direction:rtl;">روحانی و سياسی و اقتصادی باشد. ميفرمايند " زود است بساط عالم جمع
</p>
<p style="direction:rtl;">شود و بساط ديگر گسترده گردد "(١٤) .
</p>
<p style="direction:rtl;">در زمان قديم حکومت تنها بامور خارجی و شئون مادّی ميپرداخت ولی 
</p>
<p style="direction:rtl;">حاليّه وظيفهء دولت شامل يک جنبه زعامت و از خودگذشتگی و علم و اطّلاع روحانی 
</p>
<p style="direction:rtl;">نيز هست که حصول آن مگر برای کسانيکه توجّه بخدا دارند غير ممکن است .
</p>
<p style="direction:rtl;">آزادی سياسی
</p>
<p style="direction:rtl;">حضرت بهاءاللّه ميفرمايند با آنکه حکومت انتخابی اعمّ از محلّی يا
</p>
<p style="direction:rtl;">ملّی و يا بين‌المللی مقبول و محبوب است معذلک اين نوع حکومت تنها
</p>
<p style="direction:rtl;">موقعی ميسّر است که افراد جامعه بقدر کافی در مدارج رشد و کمال از
</p>
<p style="direction:rtl;">جهت شخصی و اجتماعی ارتقا يافته باشند. اگر بطور ناگهانی حکومت خود
</p>
<p style="direction:rtl;">مختاری بمردمی داده شود که تعليم و تربيت نداشته و دستخوش اميال نفسانی
</p>
<p style="direction:rtl;">بوده و در ادارهء مصالح عمومی تجربه نداشته باشند نتيجهء آن زيان‌آور خواهد بود 
</p>
<p style="direction:rtl;">و هيچ چيز خطرناکتر از آن نيست که آزادی بکسانی داده شود که راه بهره‌گيری از آنرا ندانند .
</p>
<p style="direction:rtl;">------------------------------------------------------------------------------------------------------
</p>
<p style="direction:rtl;">١٣) لوح ملکه ويکتوريا نقل از کتاب " الواح نازله بملوک و رؤسای ارض " صفحهء ١٣٨و صفحهء ١٣٥ .
</p>
<p style="direction:rtl;">١٤) " منتخباتی از آثار حضرت بهاءاللّه ( گلينينگز-Gleanings ) شمارهء ٤ صفحهء ١٣ .
</p>
<p style="direction:rtl;">ص ١٥٧
</p>
<p style="direction:rtl;">حضرت بهاءاللّه در کتاب اقدس ميفرمايند :
</p>
<p style="direction:rtl;">" فانظروا فی الناس و قلة عقولهم يطلبون ما يضرّهم و يترکون ما ينفعهم
</p>
<p style="direction:rtl;">الا انّهم من الهائمين. انّا نری بعض النّاس ارادوا الحرّيّة و يفتخرون بها اولئک
</p>
<p style="direction:rtl;">فی جهل مبين. انّ الحرّيّة تنتهی عواقبها الی الفتنة الّتی لا تخمد نارها کذلک
</p>
<p style="direction:rtl;">يخبرکم المحصی العليم. فاعلموا انّ مطالع الحرّيّة و مظاهرها هی الحيوان وللانسان
</p>
<p style="direction:rtl;">ينبغی ان يکون تحت سنن تحفظه عن جهل نفسه و ضرّ الماکرين. انّ الحرّيّة
</p>
<p style="direction:rtl;">تخرج الانسان عن شئون الادب والوقار و تجعله من الارذلين. فانظروا الخلق
</p>
<p style="direction:rtl;">کالاغنام لابدّ لها من راع ليحفظها انّ هذا لحقّ يقين. انّا نصدّقها فی بعض
</p>
<p style="direction:rtl;">المقامات دون الاخر انّا کنّا عالمين. قل الحرّيّة فی اتّباع اوامری لو انتم من
</p>
<p style="direction:rtl;">العارفين. لو اتّبع النّاس ما نزّلناه لهم من سماء الوحی ليجدنّ انفسهم فی حرّيّة
</p>
<p style="direction:rtl;">بحتة. طوبی لمن عرف مراد اللّه فيما نزّل من سماء مشيّته المهيمنة علی العالمين.
</p>
<p style="direction:rtl;">قل الحرّيّة الّتی تنفعکم انّها فی العبوديّة للّه الحقّ و الّذی وجد حلاوتها لا
</p>
<p style="direction:rtl;">يبدّلها بملکوت ملک السّموات و الارضين " .
</p>
<p style="direction:rtl;">برای بهبود و اصلاح وضع نژادها و ملل عقب مانده تعاليم الهی علاج
</p>
<p style="direction:rtl;">مؤثّر و قطعی است. وقتی ملّت و سياستمداران هر دو اين تعاليم را بياموزند
</p>
<p style="direction:rtl;">و بپذيرند ملل دنيا از جميع قيود رهائی يابند .
</p>
<p style="direction:rtl;">حکّام و رعايا
</p>
<p style="direction:rtl;">حضرت بهاءاللّه ظلم و اعتساف را اکيداً منع ميفرمايند. در کلمات مکنونه چنين مذکور است :
</p>
<p style="direction:rtl;">" ای ظالمان ارض، از ظلم دست خود را کوتاه نمائيد که قسم ياد
</p>
<p style="direction:rtl;">نموده‌ام از ظلم احدی نگذرم و اين عهدی است که در لوح محفوظ محتوم
</p>
<p style="direction:rtl;">داشتم و بخاتم عزّ مختوم " .
</p>
<p style="direction:rtl;">بايد زمامداران امور که تنظيم و ادارهء قوانين و نظامات بايشان محوّل
</p>
<p style="direction:rtl;">گشته " بحبل مشورت تمسّک نمايند و آنچه را سبب و علّت امنيّت و نعمت
</p>
<p style="direction:rtl;">ص ١٥٨
</p>
<p style="direction:rtl;">و ثروت و اطمينان عباد است معيّن فرمايند و اجرا دارند. چه اگر بغير اين
</p>
<p style="direction:rtl;">ترتيب واقع شود علّت اختلاف و ضوضاء گردد "(١٥) .
</p>
<p style="direction:rtl;">از طرف ديگر مردم بايد نسبت بحکومت عادله مطيع و صديق باشند
</p>
<p style="direction:rtl;">و برای بهبود شئون ملّت بطريقه‌های تعليم و تهذيب و قدرت اخلاقی متّکی باشند نه بجبر و عنف .
</p>
<p style="direction:rtl;">حضرت بهاءاللّه ميفرمايند : " اين حزب در مملکت هر دولتی ساکن
</p>
<p style="direction:rtl;">شوند بايد بامانت و صدق و صفا با آن دولت رفتار نمايند "(١٦) . و نيز
</p>
<p style="direction:rtl;">ميفرمايند : " يا حزب اللّه، زيّنوا هياکلکم بطراز الامانة و الدّيانة ثمّ انصروا
</p>
<p style="direction:rtl;">ربّکم بجنود الاعمال و الاخلاق. انّا منعناکم عن الفساد و الجدال فی کتبی
</p>
<p style="direction:rtl;">و صحفی و زبری و الواحی و ما اردنا بذلک الّا علوّکم و سموّکم "(١٧) .
</p>
<p style="direction:rtl;">انتصاب و ترفيع
</p>
<p style="direction:rtl;">در انتصابات و تعيين وظائف ملاک عمل بايد تنها لياقت شخص برای
</p>
<p style="direction:rtl;">احراز آن مقام باشد و ملاحظات ديگر از قبيل ارشديّت و موقعيّت اجتماعی
</p>
<p style="direction:rtl;">و مالی و نسبت خانوادگی يا آشنائی و دوستی شخصی در مقابل آن ملاک
</p>
<p style="direction:rtl;">اصلی ناديده گرفته شود . حضرت بهاءاللّه در لوح اشراقات ميفرمايند :
</p>
<p style="direction:rtl;">" اشراق پنجم معرفت دول بر احوال مأمورين و اعطاء مناصب
</p>
<p style="direction:rtl;">باندازه و مقدار. التفات باين فقره بر هر رئيس و سلطانی لازم و واجب شايد
</p>
<p style="direction:rtl;">خائن مقام امين را غصب ننمايد و ناهب مقرّ حارس را " .
</p>
<p style="direction:rtl;">با کمی دقّت ميتوان دريافت که هرگاه اين اصل مقبوليّت عامّه يابد
</p>
<p style="direction:rtl;">و عمل شود تحوّلات حاصله در حيات اجتماعی ما حيرت‌آور خواهد بود.
</p>
<p style="direction:rtl;">-------------------------------------------------------------------------------------------------
</p>
<p style="direction:rtl;">١٥) لوح دنيا - مجموعهء الواح حضرت بهاءاللّه ، چاپ مصر ، صفحهء ٢٩٦ .
</p>
<p style="direction:rtl;">١٦) لوح بشارات - مجموعهء الواح حضرت بهاءاللّه ، چاپ مصر ، صفحهء ١١٨ .
</p>
<p style="direction:rtl;">١٧) لوح اشراقات - مجموعهء الواح حضرت بهاءاللّه، متضمّن اشراقات و الواح ديگر، صفحهء ٧٠.
</p>
<p style="direction:rtl;">ص ١٥٩
</p>
<p style="direction:rtl;">وقتی بهر شخصی مقامی داده شود که متناسب با ذوق و استعداد او باشد
</p>
<p style="direction:rtl;">نتيجه آن خواهد شد که دل بکار داده و در شغل خود کمال مهارت
</p>
<p style="direction:rtl;">خواهد يافت و بخود و ديگران نفع سرشار خواهد رسانيد .
</p>
<p style="direction:rtl;">مشاکل اقتصادی
</p>
<p style="direction:rtl;">در تعاليم بهائی نسبت بلزوم اصلاح و تعديل روابط اقتصادی بين غنی
</p>
<p style="direction:rtl;">و فقير تأکيد شديد شده است. حضرت عبدالبهاء ميفرمايند :
</p>
<p style="direction:rtl;">" از جملهء اساس بهاءاللّه تعديل معيشت است. طبقات ناس مختلفند
</p>
<p style="direction:rtl;">بعضی در نهايت غنا هستند بعضی در نهايت فقر يکی در قصر بسيار عالی
</p>
<p style="direction:rtl;">منزل دارد يکی سوراخی ندارد يکی انواع طعام در سفره‌اش حاصل
</p>
<p style="direction:rtl;">است يکی نان خالی ندارد قوت يومی ندارد. و لذا اصلاح معيشت از برای
</p>
<p style="direction:rtl;">بشر لازم است نه آنکه مساوات باشد بلکه اصلاح لازم است والّا
</p>
<p style="direction:rtl;">مساوات ممکن نيست نظام عالم بهم ميخورد. نظم عالم چنين اقتضا مينمايد
</p>
<p style="direction:rtl;">که طبقات باشد نميشود بشر يکسان باشد زيرا در ايجاد بشر مختلفند ...
</p>
<p style="direction:rtl;">عالم بشر مانند اردوئی است اردو را سردار لازم و نفر نيز لازم. آيا ممکن
</p>
<p style="direction:rtl;">است که همه سردار يا صاحب منصب باشند يا همه سرباز باشند؟ البتّه
</p>
<p style="direction:rtl;">مراتب لازم است ... معذلک باز جايز نيست که بعضی در نهايت غنا
</p>
<p style="direction:rtl;">باشند و بعضی در نهايت فقر بايد اصلاح کرد و چنان قانونی گذارد که
</p>
<p style="direction:rtl;">از برای کلّ وسعت و رفاهيّت باشد نه يکی بفقر مبتلا و نه يکی نهايت غنا را
</p>
<p style="direction:rtl;">داشته باشد. مثلاً شخصی غنی که منتهی غنا را دارد نگذارد شخص ديگر
</p>
<p style="direction:rtl;">منتهی فقر را داشته باشد مراعات او را بکند تا آنهم راحت باشد. اين را
</p>
<p style="direction:rtl;">بايد بقوانين اجرا کرد نفس اغنيا بايد خودشان زيادی مال خود را بفقرا
</p>
<p style="direction:rtl;">انفاق کنند و همچنين قوانين مملکت بايد نوعی باشد که بموجب شريعة اللّه
</p>
<p style="direction:rtl;">هرگونه آسايش داشته باشد "(١٨) .
</p>
<p style="direction:rtl;">---------------------------------------------------------------------------------------
</p>
<p style="direction:rtl;">١٨) نطق حضرت عبدالبهاء در ١٦ نوامبر ١٩١١ در پاريس ، نقل از خطابات حضرت
</p>
<p style="direction:rtl;">عبدالبهاء جزء اول چاپ مصر صفحهء ١٧٠ .
</p>
<p style="direction:rtl;">ص ١٦٠
</p>
<p style="direction:rtl;">مخزن عمومی
</p>
<p style="direction:rtl;">حضرت عبدالبهاء ميفرمايند که در هر شهر و ده يا قصبه تا آنجا که
</p>
<p style="direction:rtl;">ممکن است بايد ادارهء امور مالی در آن ناحيه بخود اهالی واگذار شود و آنها
</p>
<p style="direction:rtl;">نيز بسهم خود در مخارج حکومت مرکزی شرکت جويند. و يکی از منابع
</p>
<p style="direction:rtl;">عمدهء عايدات بايد ماليات تصاعدی بر درآمد باشد. هرگاه عايدات
</p>
<p style="direction:rtl;">شخصی از مخارج ضروری‌اش فزونی نداشته باشد بايد از پرداخت ماليات
</p>
<p style="direction:rtl;">معاف گردد ولی هرگاه درآمد شخصی از مخارج ضروری فزونی يابد ماليات
</p>
<p style="direction:rtl;">بايد بپردازد و تعيين چند در صد ماليات بنسبت اضافه عايدات بر مخارج
</p>
<p style="direction:rtl;">ضروری بيشتر شود . از طرف ديگر هرگاه شخصی بعلّت ناخوشی يا کسر
</p>
<p style="direction:rtl;">محصول يا هر علّت ديگری که مسئول آن نيست نتواند بقدر احتياجات
</p>
<p style="direction:rtl;">ضروری ساليانهء خود عايدات کافی کسب نمايد در اينصورت آنچه برای معيشت 
</p>
<p style="direction:rtl;">و نگاهداری خود و خانواده‌اش کسر دارد بايد از صندوق عمومی پرداخته شود .
</p>
<p style="direction:rtl;">مخزن عمومی منابع درآمد ديگری هم خواهد داشت از قبيل اموال بی و‌ارث 
</p>
<p style="direction:rtl;">و معادن و دفينه و تبرّعات و از جهت مصارف مخزن نيز بايد مبالغی بابت دستگيری 
</p>
<p style="direction:rtl;">و حمايت عجزه و ايتام و کمک بمدارس و نگاهداری اشخاص کور و کر و بهداشت 
</p>
<p style="direction:rtl;">عمومی منظور شود و باينطريق رفاه و آسايش عموم مردم فراهم خواهد شد " (١٩) .
</p>
<p style="direction:rtl;">مواسات
</p>
<p style="direction:rtl;">در نامه‌ای که حضرت عبدالبهاء بهيئت مرکزی برای اجرای صلح
</p>
<p style="direction:rtl;">دائمی در سال ١٩١٩ مرقوم فرموده‌اند چنين مذکور است :
</p>
<p style="direction:rtl;">--------------------------------------------------------------------------------
</p>
<p style="direction:rtl;">١٩) برای مشروحات بيشتر بخطابات حضرت عبدالبهاء در امريکا مراجعه شود .
</p>
<p style="direction:rtl;">ص ١٦١
</p>
<p style="direction:rtl;">" و از جملهء تعاليم بهاءاللّه مواسات بين بشر است و اين مواسات
</p>
<p style="direction:rtl;">اعظم از مساوات است. و آن اينست که انسان خود را بر ديگری ترجيح
</p>
<p style="direction:rtl;">ندهد بلکه جان و مال فدای ديگران کند امّا نه بعنف و جبر که اين قانون
</p>
<p style="direction:rtl;">گردد و شخص مجبور بر آن شود بلکه بايد بصرافت طبع و طيب خاطر مال
</p>
<p style="direction:rtl;">و جان فدای ديگران کند و بر فقرا انفاق نمايد يعنی بآرزوی خويش چنانکه
</p>
<p style="direction:rtl;">در ايران در ميان بهائيان مجری است " .
</p>
<p style="direction:rtl;">وجوب اشتغال عموم بکار
</p>
<p style="direction:rtl;">يکی از مهمترين تعاليم حضرت بهاءاللّه در باره مسئلهء اقتصادی
</p>
<p style="direction:rtl;">اينست که همهء نفوس بايد بکار مفيد پردازند و بيکاره‌ای در کندوی
</p>
<p style="direction:rtl;">اجتماع نباشد و نفوس سالم و تندرست سربار جامعه نشوند، ميفرمايند :
</p>
<p style="direction:rtl;">" قد وجب علی کلّ واحد منکم الاشتغال بامر من الامور من الصّنايع 
</p>
<p style="direction:rtl;">و الاقتراف و امثالها و جعلنا اشتغالکم بها نفس العبادة للّه الحقّ تفکّروا يا 
</p>
<p style="direction:rtl;">قوم فی رحمة اللّه و الطافه ثمّ اشکروه فی العشيّ و الاشراق لا تضيّعوا اوقاتکم 
</p>
<p style="direction:rtl;">بالبطالة و الکسالة و اشتغلوا بما تنتفع به انفسکم و انفس غيرکم کذلک قضی 
</p>
<p style="direction:rtl;">الامر فی هذا اللّوح الّذی لاحت من افقه شمس الحکمة و التبيان ابغض الناس 
</p>
<p style="direction:rtl;">عند اللّه من يقعد و يطلب تمسّکوا بحبل الاسباب متوکّلين علی اللّه مسبّب الاسباب "(٢٠) .
</p>
<p style="direction:rtl;">امروزه در عالم تجارت و معاملات چه بسيار از نيروی فعّالهء مردم
</p>
<p style="direction:rtl;">صرف ابطال و خنثی کردن مساعی ديگران از طريق منازعات و رقابتها
</p>
<p style="direction:rtl;">ميشود و چه بسيار قوا و مساعی در راههائی مصرف ميشود که از اينهم
</p>
<p style="direction:rtl;">زيانبخش‌تر است . هرگاه همانطور که حضرت بهاءاللّه امر فرموده‌اند همهء
</p>
<p style="direction:rtl;">مردم مشغول کار شوند و همهء کارها چه فکری و چه يدی بنفع نوع بشر باشد
</p>
<p style="direction:rtl;">-------------------------------------------------------------------------------
</p>
<p style="direction:rtl;">٢٠) بشارات ، مجموعهء الواح حضرت بهاءاللّه ، چاپ مصر ، صفحهء ١٢١ .
</p>
<p style="direction:rtl;">ص ١٦٢
</p>
<p style="direction:rtl;">آنوقت ذخائر موجود برای احتياجات بهداشتی و رفاه و آسايش عمومی کاملاً
</p>
<p style="direction:rtl;">کفايت کرده و ديگر موردی برای وجود محلّه‌های کثيف غير بهداشتی و گرسنگی 
</p>
<p style="direction:rtl;">و فقر و اسارت صنعتی و مباشرت باعمال پست مخالف صحّت پيدا نميشود .
</p>
<p style="direction:rtl;">رعايت اصول اخلاقی در ثروت
</p>
<p style="direction:rtl;">بموجب تعاليم بهائی ثروتی که از راه صحيح تحصيل و بطور صحيح
</p>
<p style="direction:rtl;">از آن استفاده شود ممدوح و مقبول است و خدمات نفوس بايد بطور شايسته
</p>
<p style="direction:rtl;">پاداش داده شود . حضرت بهاءاللّه در لوح طرازات ميفرمايند :
</p>
<p style="direction:rtl;">" اهل بها بايد اجر احدی را انکار ننمايند و ارباب هنر را محترم
</p>
<p style="direction:rtl;">دارند ... بايد بانصاف تکلّم نمود و قدر نعمت را دانست " .
</p>
<p style="direction:rtl;">در بارهء ربح نقود حضرت بهاءاللّه در لوح اشراقات ميفرمايند :
</p>
<p style="direction:rtl;">" اکثری از ناس محتاج باين فقره مشاهده ميشوند چه اگر ربحی در
</p>
<p style="direction:rtl;">ميان نباشد امور معطّل و معوّق خواهد ماند. نفسی که موفّق شود با همجنس
</p>
<p style="direction:rtl;">خود و يا هموطن خود و يا برادر خود مدارا نمايد و يا مراعات کند يعنی بدادن
</p>
<p style="direction:rtl;">قرض الحسن کميابست لذا فضلاً علی العباد ربا را مثل معاملات ديگر
</p>
<p style="direction:rtl;">که ما بين ناس متداول است قرار فرموديم يعنی ربح نقود ... حلال و طيّب
</p>
<p style="direction:rtl;">و طاهر است ... ولکن بايد اين امر باعتدال و انصاف واقع شود. قلم اعلی
</p>
<p style="direction:rtl;">در تحديد آن توقّف نموده حکمةً من عنده و وسعةً لعباده و نوصی اولياء اللّه
</p>
<p style="direction:rtl;">بالعدل و الانصاف و ما يظهر به رحمة احبّائه و شفقتهم بينهم انّه هو النّاصح
</p>
<p style="direction:rtl;">المشفق الکريم ... اجرای اين امور برجال بيت عدل محوّل شده تا
</p>
<p style="direction:rtl;">بمقتضيات وقت و حکمت عمل نمايند "(٢١) .
</p>
<p style="direction:rtl;">----------------------------------------------------------------------------------------
</p>
<p style="direction:rtl;">٢١) لوح اشراقات ، " مجموعهء الواح حضرت بهاءاللّه " متضمّن اشراقات و الواح ديگر
</p>
<p style="direction:rtl;">صفحات ٨٣ و ٨٤ و ٨٥ .
</p>
<p style="direction:rtl;">ص ١٦٣
</p>
<p style="direction:rtl;">منع بردگی صنعتی
</p>
<p style="direction:rtl;">حضرت بهاءاللّه در کتاب اقدس خريد و فروش غلام و کنيز را منع
</p>
<p style="direction:rtl;">ميکنند و حضرت عبدالبهاء ميفرمايند که نه تنها خريد و فروش غلام و کنيز
</p>
<p style="direction:rtl;">مخالف حکم الهی است بلکه بردگی صنعتی نيز خلاف قانون الهی است.
</p>
<p style="direction:rtl;">و وقتی که آن حضرت در سال ١٩١٢ در ايالات متّحدهء امريکا در سفر بودند
</p>
<p style="direction:rtl;">بامريکائيها چنين خطاب فرمودند :
</p>
<p style="direction:rtl;">" در خلال سالهای ١٨٦٠ تا ١٨٦٥ شما موفّقيّت بزرگی کسب کرديد
</p>
<p style="direction:rtl;">و آن آزادی بردگان و الغاء مالکيّت آنان بود ولی امروز بايد بامری اعظم
</p>
<p style="direction:rtl;">مباشرت کنيد و آن الغاء استثمار و بردگی صنعتی است. زيرا حلّ مشاکل
</p>
<p style="direction:rtl;">اقتصادی هرگز بنزاع و صف‌آرائی سرمايه داران عليه رنجبران ميسّر نميشود
</p>
<p style="direction:rtl;">و حلّ اين مسئله برضايت خاطر و حسن تفاهم طرفين وابسته است و تنها باين
</p>
<p style="direction:rtl;">صورت است که امور انتظام پيدا ميکند و عدالت واقعی و پايدار برقرار می شود .
</p>
<p style="direction:rtl;">در ميان بهائيان رسوم نامشروع اخّاذی ، طمع ، زورگوئی ، شورش
</p>
<p style="direction:rtl;">و انقلاب عليه حکومت وجود ندارد و در آينده هيچوقت امکان نخواهد
</p>
<p style="direction:rtl;">داشت که اشخاص ثروت هنگفتی از دسترنج ديگران اندوخته کنند غنی
</p>
<p style="direction:rtl;">بطيب خاطر ثروتش را تقسيم خواهد کرد و اين امر بحالت طبيعی و بتدريج
</p>
<p style="direction:rtl;">از روی ميل و رضا حاصل ميشود و هرگز از راه جنگ و خونريزی صورت نميگيرد "(٢٢)٠
</p>
<p style="direction:rtl;">منافع کارفرمايان و کارگران موقعی بنحو احسن تأمين ميشود که با
</p>
<p style="direction:rtl;">مشورت دوستانه و همکاری و اشتراک عادلانه در کار و منافع توأم باشد تشبّث
</p>
<p style="direction:rtl;">بوسائل خشونت‌آميز ، اعتصاب و بيرون راندن کارگران نه تنها بمعاملات
</p>
<p style="direction:rtl;">و تجارت ضرر فوری خواهد زد بلکه بحال تمام جامعه زيان‌آور است.
</p>
<p style="direction:rtl;">---------------------------------------------------------------------
</p>
<p style="direction:rtl;">٢٢) ترجمه از نجم باختر جلد هفتم ، صفحهء ١٤٧ .
</p>
<p style="direction:rtl;">ص ١٦٤
</p>
<p style="direction:rtl;">بنابراين وظيفهء دولت است که تدابيری اتّخاذ کند تا احتياج بتوسّل بچنين
</p>
<p style="direction:rtl;">اقدامات وحشيانه برای تصفيهء اختلافات پيش نيايد .
</p>
<p style="direction:rtl;">حضرت عبدالبهاء در ضمن نطقی در دوبلين ، نيوهامشاير در
</p>
<p style="direction:rtl;">امريکا چنين فرمودند : " حال ميخواهم قانون الهی را برای شما بيان کنم.
</p>
<p style="direction:rtl;">بمقتضای قانون الهی بمستخدمين نبايد فقط اجرت معلومی داد بلکه بايد در
</p>
<p style="direction:rtl;">منافع هر کاری سهمی داشته باشند. امّا مسئلهء اشتراکيّون بسيار مشکل
</p>
<p style="direction:rtl;">است باعتصاب حلّ نشود دول عالم بايد بالاتّحاد انجمنی تشکيل دهند
</p>
<p style="direction:rtl;">و اعضای آن از مجالس شورای حکومتی و اشراف ملّت انتخاب گردند
</p>
<p style="direction:rtl;">و بکمال حکمت و قدرت قانونی ترتيب دهند که نه بسرمايه د‌اران ضرر
</p>
<p style="direction:rtl;">و زيان وارد آيد و نه رنجبران محتاج آب و نان باشند بکمال اعتدال وضع
</p>
<p style="direction:rtl;">قانونی شود و بعد اعلان بعموم گردد که حقوق کارگران از هر جهت
</p>
<p style="direction:rtl;">محفوظ است و همچنين حفظ حقوق سرمايه د‌اران نيز بايد مصون بماند. وقتی
</p>
<p style="direction:rtl;">که چنين قانون عمومی گذاشته شود و برضايت طرفين باشد اگر باز
</p>
<p style="direction:rtl;">اعتصابی واقع شود جميع دول عالم متّفقاً بمقاومت برخيزند. تا چنين نشود
</p>
<p style="direction:rtl;">روز بروز بدتر شود خصوصاً در اروپا مسائل هولناک بظهور رسد. يکی از
</p>
<p style="direction:rtl;">اسباب جنگ عمومی اروپا همين مسئله خواهد بود. صاحبان املاک و معادن
</p>
<p style="direction:rtl;">و معامل بايد مستخدمين را در ارباح شريک کنند و از واردات سهم معيّنی
</p>
<p style="direction:rtl;">بعمّال بدهند و اين علاوه بر اجرتشان باشد يعنی قدری از واردات عمومی
</p>
<p style="direction:rtl;">آن اداره و کارخانه تا عمّال نيز بجان و دل خدمت کنند "(٢٣) .
</p>
<p style="direction:rtl;">وصيّت و ميراث
</p>
<p style="direction:rtl;">حضرت بهاءاللّه ميفرمايند هر شخصی مختار است در زمان حيات
</p>
<p style="direction:rtl;">نسبت بدارائی خود هرطور ميخواهد عمل نمايد و بر هر کس فرض است
</p>
<p style="direction:rtl;">-------------------------------------------------------------------------
</p>
<p style="direction:rtl;">٢٣) نقل از نجم باختر جلد ٨ شمارهء ١ ، صفحهء ٧ ( ترجمه ) .
</p>
<p style="direction:rtl;">ص ١٦٥
</p>
<p style="direction:rtl;">وصيّت‌نامه بنويسد و در آن قيد نمايد بعد از فوت نسبت باموال او چگونه
</p>
<p style="direction:rtl;">رفتار شود. و چون شخصی بدون وصيّتنامه فوت شود قيمت اموال و دارائی او
</p>
<p style="direction:rtl;">بايد برآورد شود و ميان هفت طبقه ورّاث ذيل بنسبتی معيّن تقسيم گردد :
</p>
<p style="direction:rtl;">اولاد - زن يا شوهر - پدر - مادر - برادران - خواهران و معلّم و سهم هر
</p>
<p style="direction:rtl;">طبقه بترتيب از طبقهء قبلی کمتر در نظر گرفته شده است. در مورد فقدان
</p>
<p style="direction:rtl;">يک يا بيشتر از اين طبقات سهم متعلّق بآنها بخزانهء عمومی ميرود تا برای
</p>
<p style="direction:rtl;">اعانت فقرا و ايتام و اشخاص بيوه صرف شود يا بمصرف امور عامّ المنفعه
</p>
<p style="direction:rtl;">برسد. و هرگاه متوفّی هيچگونه وارثی نداشته باشد آنوقت تمام دارائی او
</p>
<p style="direction:rtl;">بخزانهء عمومی تعلّق ميگيرد . در شريعت حضرت بهاءاللّه هرگاه شخصی
</p>
<p style="direction:rtl;">بخواهد جميع دارائی خود را بيکنفر ببخشد مانعی ندارد ولکن بهائيان
</p>
<p style="direction:rtl;">طبيعةً در موقع نوشتن وصيّتنامه بدستور حضرت بهاءاللّه در مورد ماترک بدون 
</p>
<p style="direction:rtl;">وصيّت که بايد ميان عدّه کثير ورّاث تقسيم گردد توجّه کامل خواهند داشت .
</p>
<p style="direction:rtl;">تساوی زن و مرد
</p>
<p style="direction:rtl;">يکی از اصول اجتماعی که حضرت بهاءاللّه بآن بسيار اهميّت
</p>
<p style="direction:rtl;">ميدهند اينست که زنان بايد با مردان مساوی شناخته شوند و از حقوق
</p>
<p style="direction:rtl;">و امتيازات مساوی تعليم و تربيت و امکانات مساوی برخوردار گردند
</p>
<p style="direction:rtl;">و بزرگترين وسيله برای حصول آزادی نسوان را تعليم و تربيت عمومی مقرّر
</p>
<p style="direction:rtl;">ميفرمايند . دختران بايد مانند پسران تربيت شوند و در حقيقت تعليم و تربيت
</p>
<p style="direction:rtl;">دختران مهمتر از پسران است زيرا اين دختران روزی مادر گردند و مادران
</p>
<p style="direction:rtl;">نخستين مربّيان نسل جوان خواهند بود . اطفال مانند شاخه‌های سبز
</p>
<p style="direction:rtl;">تر و تازه هستند که چون تربيت اوّليه درست باشد راست ببار آيند و هرگاه
</p>
<p style="direction:rtl;">تربيت نادرست باشد کج شوند و تا آخر عمر تحت تأثير پرورش سالهای اوّليّهء زندگی 
</p>
<p style="direction:rtl;">بمانند. پس ملاحظه ميشود که تربيت صحيح دختران چقدر اهميّت دارد .
</p>
<p style="direction:rtl;">ص ١٦٦
</p>
<p style="direction:rtl;">حضرت عبدالبهاء در ضمن مسافرتهائی که بمغرب زمين فرمودند در
</p>
<p style="direction:rtl;">موارد عديده تعاليم بهائی را در اينخصوص توضيح و تشريح فرمودند. از
</p>
<p style="direction:rtl;">جمله در انجمن آزادی نسوان در لندن در ژانويهء ١٩١٣ چنين فرمودند :
</p>
<p style="direction:rtl;">" عالم انسانی مانند طيری است که دو بال دارد يک جناح رجال
</p>
<p style="direction:rtl;">و يکی نساء است و تا هر دو جناح قوی و با يک قوّهء مؤيّد نشوند طير را
</p>
<p style="direction:rtl;">پرواز بسوی آسمان ممکن نه. بمقتضای روح اين عصر زنان بايد ترقّی کنند
</p>
<p style="direction:rtl;">و وظيفه‌شان را بتمامه در مدارج حيات اجرا دارند مثل مردان شوند بايد
</p>
<p style="direction:rtl;">بدرجهء رجال رسند و در حقوق متساوی گردند. اينست اميد من و اينست
</p>
<p style="direction:rtl;">يکی از تعاليم اساسی حضرت بهاءاللّه. بعضی از اهل فنّ برآنند که دماغ
</p>
<p style="direction:rtl;">يعنی مغز سر رجال وزين‌تر از مغز سر نسوانست و اين را دليل تفوّق
</p>
<p style="direction:rtl;">رجال بر نساء اقامه کنند. ولی چون ملاحظه کنيم می‌بينيم سرهای بعضی از
</p>
<p style="direction:rtl;">رجال کوچک و صغير است و بايد مغز سرشان هم ضعيف باشد معذلک در
</p>
<p style="direction:rtl;">کمال هوش و ذکاء و قوای ادراکشان عظيم است. و برخی ديگر با سرهای
</p>
<p style="direction:rtl;">بزرگ که بايد مغز سرشان هم وزين باشد با وجود اين بی‌هوش و بيفکرند.
</p>
<p style="direction:rtl;">پس ميزان هوش و تفوّق خفّت و ثقليّت مغز سر نيست. و چون رجال بخواهند
</p>
<p style="direction:rtl;">تفوّق خود را بر نساء ثابت کنند متشبّث باين گونه دلائل و براهين شوند
</p>
<p style="direction:rtl;">و بگويند که از زنان امور عظيمه‌ای تا کنون مثل مردان بظهور نرسيده. اين
</p>
<p style="direction:rtl;">حجّت و برهانشان واهی و ضعيف است وقايع تاريخيّه را بنظر نياورند و اگر
</p>
<p style="direction:rtl;">اطّلاعشان بر تاريخ کاملاً احاطه داشت البتّه مطّلع و واقف ميشدند که در
</p>
<p style="direction:rtl;">ازمنهء سابقه از عظماء نساء امور جليله و وقايع عظيمه‌ای ظاهر شد و امروز
</p>
<p style="direction:rtl;">نيز بسياری موجود و باعمال مهمّه‌ای مشغولند "(٢٤) .
</p>
<p style="direction:rtl;">در اينجا حضرت عبدالبهاء اقدامات برجسته زنوبيا و ساير نسوان
</p>
<p style="direction:rtl;">عاليقدر گذشته را توصيف نموده و در خاتمه از مريم مجدليّه تمجيد فراوان
</p>
<p style="direction:rtl;">--------------------------------------------------------------------------
</p>
<p style="direction:rtl;">٢٤) ترجمه .
</p>
<p style="direction:rtl;">ص ١٦٧
</p>
<p style="direction:rtl;">فرمودند که بدون خوف و هراس در ايمان خود پايدار بماند در حاليکه ساير
</p>
<p style="direction:rtl;">حواريّون متزلزل شدند و بعد فرمودند :
</p>
<p style="direction:rtl;">" در اين ايّام از جملهء نساء يکی قرّة ‌العين بود صبيّهء يکی از علماء
</p>
<p style="direction:rtl;">اسلام. در آغاز ظهور حضرت باب چنان آثار غريب و قدرت و شجاعتی
</p>
<p style="direction:rtl;">عجيب از او ظاهر شد که از شنيدنش کلّ را حيران کرد و بر خلاف
</p>
<p style="direction:rtl;">عادات قديمهء ايرانيان حجاب را برداشت و بکلّی کشف نقاب نمود و اگر
</p>
<p style="direction:rtl;">چه تکلّم با رجال خارج از آداب ملحوظ ميشد معذلک اين زن بقسمی با
</p>
<p style="direction:rtl;">جرئت و دلير بود که با اعلم علما مباحثات علميّه مينمود و در هر مجلسی
</p>
<p style="direction:rtl;">غالب و فائق بر کلّ بود. حکومت ايران او را مسجون نمود در کوچه و بازار
</p>
<p style="direction:rtl;">سنگسار شد تکفيرش نمودند و از شهر بشهر منفی ساختند و بقتلش تهديد
</p>
<p style="direction:rtl;">کردند ولکن در عزمش ابداً تهاون و فتوری در سبيل خدمت و طلب آزادی
</p>
<p style="direction:rtl;">خواهران خود حاصل نشد بکمال شجاعت تحمّل هر بلائی و صدمه و ايذائی
</p>
<p style="direction:rtl;">نمود حتّی در سجن جمعی را تبليغ کرد. وقتی که در منزل يکی از وزراء
</p>
<p style="direction:rtl;">محبوس بود مخاطباً بوزير گفت البّه بکمال سهولت هر وقت اراده کنيد مرا
</p>
<p style="direction:rtl;">بقتل ميرسانيد امّا بدانيد که خلاصی و آزادی نسوان را ممکن نيست منع
</p>
<p style="direction:rtl;">نمائيد. باری چون ميقات حيات حزن‌انگيزش بسر آمد او را بباغی بردند
</p>
<p style="direction:rtl;">و خفه کردند قشنگترين لباس در آن يوم در بر نموده بود که گويا به جشن
</p>
<p style="direction:rtl;">زفافی عازم است و در کمال حشمت و شجاعت جان رايگان نمود و نفوسی
</p>
<p style="direction:rtl;">که او را ديده بودند از حيرت و تأثّر مدهوش شدند. فی الحقيقه بسيار با
</p>
<p style="direction:rtl;">جرئت بود. امروز در ايران بين بهائيان زنانی موجود که بدون پروا بکمال
</p>
<p style="direction:rtl;">جرئت بافصح بيان در بين جمهور و اعيان بنثر و نظم لسان نطق بگشايند
</p>
<p style="direction:rtl;">و در مجالس و محافل خطابه القا کنند. زنان بايد روز بروز ترقّی نمايند و در
</p>
<p style="direction:rtl;">علوم و معارف و تاريخ معلومات کافيه حاصل کنند تا کمالات عالم انسانی
</p>
<p style="direction:rtl;">مکمّل شود. عنقريب بحقوق خود نائل گردند و رجال مشاهده خواهند نمود
</p>
<p style="direction:rtl;">چگونه نساء بکمال جدّ و جهد باکتساب علوم و آداب پردازند سبب عزّت
</p>
<p style="direction:rtl;">ملک و مملکت شوند دشمن جنگ گردند نغمه مساوات بسرايند و تساوی
</p>
<p style="direction:rtl;">ص ١٦٨
</p>
<p style="direction:rtl;">حقوقشانرا مطالبه کنند. اميد من اينست که در جميع شئون حيات ترقّی
</p>
<p style="direction:rtl;">نمائيد و تاج عزّت ابديّه بر سر نهيد "(٢٥) .
</p>
<p style="direction:rtl;">زنان و عصر جديد
</p>
<p style="direction:rtl;">هرگاه وجههء نظر نسوان مورد توجّه و عنايت قرار گيرد و بطبقهء نسوان
</p>
<p style="direction:rtl;">اجازه داده شود عقيدهء خود را در طريق تمشيت امور اجتماعی بنحو شايسته
</p>
<p style="direction:rtl;">بيان کنند در آن هنگام بايد منتظر بود در اموری مانند بهداشت عمومی -
</p>
<p style="direction:rtl;">اعتدال در امور - صلح و رعايت ارزشهای حيات فردی که در دورهء
</p>
<p style="direction:rtl;">قديم تسلّط مردان اغلب متروک و معوّق مانده بود تغيير و پيشرفتی عظيم
</p>
<p style="direction:rtl;">حاصل شود و هر نوع بهبودی که در اينموارد حاصل شود اثرات و نتايج
</p>
<p style="direction:rtl;">وسيع و مفيد در جامعه ببار خواهد آورد.
</p>
<p style="direction:rtl;">حضرت عبدالبهاء ميفرمايند :
</p>
<p style="direction:rtl;">" در قديم دنيا با زور اداره ميشد و مرد چون جسماً و فکراً از زن
</p>
<p style="direction:rtl;">قوی‌تر و زورمندتر بود بر او غالب و مسلّط بود ولی حال وضع عوض شده
</p>
<p style="direction:rtl;">و اعمال زور و عنف تسلّط خود را از دست داده است و اکنون هوشياری
</p>
<p style="direction:rtl;">و فهم و فراست فطری و خصائل روحانی محبّت و خدمت که در زن قوی
</p>
<p style="direction:rtl;">است تفوّق و غلبه يافته است. و باين مناسبت عصر جديد بيشتر با عواطف
</p>
<p style="direction:rtl;">و نوايای زنان آميخته است تا با صلابت مردان يا اگر بخواهيم روشنتر
</p>
<p style="direction:rtl;">و صحيحتر بگوئيم عصری خواهد بود که در آن دو عنصر مرد و زن در ايجاد
</p>
<p style="direction:rtl;">تعادل و هم آهنگی در مدنيّت بطور يکسان مؤثّر خواهند بود "(٢٦) .
</p>
<p style="direction:rtl;">-----------------------------------------------------------------------------------
</p>
<p style="direction:rtl;">٢٥) ترجمه.٢٦) نقل از نجم باختر جلد سوّم شمارهء ٣ ، صفحهء ٤ ( ترجمه ) .
</p>
<p style="direction:rtl;">ص ١٦٩
</p>
<p style="direction:rtl;">نهی از توسّل به زور
</p>
<p style="direction:rtl;">برای حصول آزادی نسوان و همچنين در موارد ديگر حضرت بهاءاللّه
</p>
<p style="direction:rtl;">توصيه ميفرمايند از توسّل به شدّت عمل و جبر و عنف خودداری شود. بهترين
</p>
<p style="direction:rtl;">نمونهء طرز مشی بهائی در بارهء اصلاح اجتماعی راهی است که زنان بهائی
</p>
<p style="direction:rtl;">در ايران و مصر و سوريّه ارائه داده‌اند. در اين کشورها عادت بر اين
</p>
<p style="direction:rtl;">جاری است که زنان مسلمان در خارج از خانه چهرهء خود را بپوشانند.
</p>
<p style="direction:rtl;">حضرت باب فرمودند در ظهور جديد زنان از زحمت اين قيد آزاد خواهند
</p>
<p style="direction:rtl;">شد ولی حضرت بهاءاللّه به پيروان خود نصيحت ميفرمايند تا جائيکه مسئله
</p>
<p style="direction:rtl;">مخالف اخلاق نيست بهتر است تا روشن شدن افکار بجای آنکه با مردم
</p>
<p style="direction:rtl;">محيط خود معارضه کنند و خصومت آنان را بيهوده برانگيزند با اين عادت
</p>
<p style="direction:rtl;">مدارا نمايند . بنابراين زنان بهائی هر چند بخوبی ميدانند که عادت قديمهء
</p>
<p style="direction:rtl;">حجاب برای مردم روشنفکر غير لازم و زحمت افزاست معذلک از جهت اينکه
</p>
<p style="direction:rtl;">مبادا با کشف حجاب در ملأ عام طوفان تعصّبات و ضدّيّت مخالفان را برانگيزند
</p>
<p style="direction:rtl;">عجالتاً اين موضوع را مسکوت گذاشته‌اند (٢٧). و اين سازش با عادات قوم
</p>
<p style="direction:rtl;">بهيچوجه منبعث از ترس و بيم نيست بلکه بعلّت شدّت اطمينان بقوّهء تعليم
</p>
<p style="direction:rtl;">و تربيت و اثرات حياتبخش آئين حقيقی در تقليب نفوس است. در حقيقت
</p>
<p style="direction:rtl;">بهائيان در اين بلدان تمام نيروی خود را بتعليم و تربيت اولاد مخصوصاً
</p>
<p style="direction:rtl;">دختران و ترويج و پيشرفت مبادی بهائی صرف مينمايند و بخوبی ميدانند که
</p>
<p style="direction:rtl;">هر قدر حيات روحانی جديد در ميان مردم توسعه و انتشار يابد بهمان نسبت
</p>
<p style="direction:rtl;">عادات قديمه و تعصّبات تدريجاً کم ميشود چنانکه کاسبرگهای غنچه در
</p>
<p style="direction:rtl;">بهار هنگاميکه برگهای جديد و گلبرگها در آفتاب باز ميشود طبيعتاً و بالضّروره ميريزند .
</p>
<p style="direction:rtl;">------------------------------------------------------------------------------------------------
</p>
<p style="direction:rtl;">٢٧) اين قسمت بهنگام نگارش کتاب راجع است و حاليّه حجاب برداشته شده‌است( مترجم ) .
</p>
<p style="direction:rtl;">ص ١٧٠
</p>
<p style="direction:rtl;">تعليم و تربيت
</p>
<p style="direction:rtl;">تعليم و تربيت يعنی آموزش و راهنمائی نفوس و رشد و پرورش قوای
</p>
<p style="direction:rtl;">فطری انسان همواره مقصد عالی انبياء عظام از بدو پيدايش عالم بوده و در
</p>
<p style="direction:rtl;">تعاليم بهائی با روشنترين عبارات اهميّت اساسی و امکانات بی‌پايان تعليم
</p>
<p style="direction:rtl;">و تربيت تصريح گرديده است . در عالم مدنيّت معلّم نيرومندترين عامل
</p>
<p style="direction:rtl;">محسوب است و شغل تعليم عاليترين مقامی است که شخص بتواند آرزو
</p>
<p style="direction:rtl;">کند . تربيت از رحم مادر شروع ميشود و تا پايان عمر ادامه دارد و از لوازم
</p>
<p style="direction:rtl;">ذاتی حيات حقيقی و اساس سعادت فردی و اجتماعی است. و چون تعليم
</p>
<p style="direction:rtl;">و تربيت بنحو صحيح عموميّت يابد عالم انسانی تقليب گردد و جهان بهشت
</p>
<p style="direction:rtl;">برين شود. در حال حاضر شخصی که حقيقتاً خوب تربيت شده باشد
</p>
<p style="direction:rtl;">نادرالوجود است زيرا ميتوان گفت همه دارای تعصّبات بيجا و مرام و آرزوی
</p>
<p style="direction:rtl;">نادرست و نظريّات باطل و عادات سخيفه هستند که از بدو طفوليّت در
</p>
<p style="direction:rtl;">آنها رسوخ نموده است. و چه نادرند نفوسی که از صغر سنّ با تمام قلب
</p>
<p style="direction:rtl;">درس محبّت اللّه آموخته باشند و عمر خود را وقف آن کنند و خدمت بعالم
</p>
<p style="direction:rtl;">انسانی را عاليترين مقصد حيات شمرند و قوای خود را برای سعادت و خير
</p>
<p style="direction:rtl;">عموم تجهيز نمايند. و حال آنکه بطور قطع و يقين اساس تعليم و تربيت
</p>
<p style="direction:rtl;">صحيح همين مراتب مذکوره است و تنها انباشتن حافظه با قضايای رياضی
</p>
<p style="direction:rtl;">و قواعد صرف و نحو و جغرافيا و زبانهای خارجی و غيره تأثيری در به وجود
</p>
<p style="direction:rtl;">آوردن اشخاص بزرگوار و مفيد بحال جامعه ندارد . حضرت بهاءاللّه
</p>
<p style="direction:rtl;">ميفرمايند که تعليم و تربيت بايد عمومی باشد، در کتاب اقدس ميفرمايند :
</p>
<p style="direction:rtl;">" کُتب علی کلّ اب تربية ابنه و بنته بالعلم و الخطّ و دونهما عمّا حدّد
</p>
<p style="direction:rtl;">فی اللّوح و الّذی ترک ما امر به فللأمناء ان يأخذوا منه ما يکون لازماً
</p>
<p style="direction:rtl;">لتربيتهما ان کان غنيّاً والّا يرجع الی بيت العدل انّا جعلناه مأوی الفقراء و
</p>
<p style="direction:rtl;">المساکين. انّ الّذی ربّی ابنه او ابناً من الابناء کأنّه ربّی احد ابنائی " .
</p>
<p style="direction:rtl;">و در لوح دنيا ميفرمايند :
</p>
<p style="direction:rtl;">ص ١٧١
</p>
<p style="direction:rtl;">" جميع رجال و نساء آنچه را که از اقتراف و زراعت و امور ديگر
</p>
<p style="direction:rtl;">تحصيل نمايند جزئی از آنرا از برای تربيت و تعليم اطفال نزد امينی وديعه
</p>
<p style="direction:rtl;">گذارند و باطّلاع امنای بيت عدل صرف تربيت ايشان شود " .
</p>
<p style="direction:rtl;">اختلافات فطری در طبيعت بشری
</p>
<p style="direction:rtl;">بر طبق نظر بهائی طبيعت طفل مانند موم نيست که بميل معلّم بهر
</p>
<p style="direction:rtl;">صورتی که آنرا بخواهد درآورد بلکه هر کس از ابتدا خصلتی خدا داده
</p>
<p style="direction:rtl;">و شخصيّت خاصّ دارد که از طريق مخصوص بخود ميتواند ببهترين وجه
</p>
<p style="direction:rtl;">رشد و نما نمايد. و آن راه در مورد هرکس منحصر بفرد است چندانکه دو
</p>
<p style="direction:rtl;">شخص از حيث ذوقيّات و قابليّات يکسان نيستند. و مربّی حقيقی هرگز دو
</p>
<p style="direction:rtl;">فطرت را مجبور نميکند در قالب واحد در آيند بلکه با کمال ملايمت سعی
</p>
<p style="direction:rtl;">ميکند فطرت جوان را آنطور که هست رشد دهد و تشويق و حمايت نمايد
</p>
<p style="direction:rtl;">و خوراک و کمکی را که نياز دارد باو برساند. وظيفهء مربّی شبيه باغبانی
</p>
<p style="direction:rtl;">است که از گياهان مختلف نگاهداری مينمايد. يک گياه طالب آفتاب
</p>
<p style="direction:rtl;">درخشان است و ديگری سايه و برودت - يکی آب زياد ميخواهد
</p>
<p style="direction:rtl;">و ديگری جای خشک ميطلبد - يکی در شنز‌ار رشد ميکند و ديگری در
</p>
<p style="direction:rtl;">خاک نرم و پر قوّت و هر يک از اينها بايد احتياجات مخصوص خود را بدست
</p>
<p style="direction:rtl;">آورد وگرنه کمالات آن هرگز ظاهر و مکشوف نخواهد شد . حضرت
</p>
<p style="direction:rtl;">عبدالبهاء ميفرمايند : " انبيا نيز تصديق اين رأی را ميفرمايند که تربيت
</p>
<p style="direction:rtl;">نهايت تأثير در بشر دارد ولی ميفرمايند عقول و ادراکات در اصل فطرت
</p>
<p style="direction:rtl;">نيز متفاوتست و اين امر بديهی است قابل انکار نه. چنانکه ملاحظه مينمائيم
</p>
<p style="direction:rtl;">اطفالی هم سنّ و هموطن و هم جنس بلکه از يک خاندان در تحت تربيت
</p>
<p style="direction:rtl;">يک شخص پرورش يابند با وجود اين عقول و ادراکاتشان متفاوت ...
</p>
<p style="direction:rtl;">خزف هر چه تربيت شود لؤلؤ لالا نگردد و سنگ سياه گوهر جهانتاب
</p>
<p style="direction:rtl;">نشود و حنظل و زقّوم بتعليم و تربيت شجرهء مبارکه نگردد يعنی تربيت گوهر
</p>
<p style="direction:rtl;">ص ١٧٢
</p>
<p style="direction:rtl;">انسان را تبديل نکند ولکن تأثير کلّی نمايد و بقوّهء نافذه آنچه در حقيقت
</p>
<p style="direction:rtl;">انسان از کمالات واستعداد مندمج و مندرج بعرصهء ظهور آرد "(٢٨) .
</p>
<p style="direction:rtl;">پرورش اخلاق
</p>
<p style="direction:rtl;">در تعليم و تربيت آنچه اهميّت فوق العاده دارد پرورش اخلاق است.
</p>
<p style="direction:rtl;">در اين مورد پرورش و کردار نمونه و سرمشق بودن بيشتر از پند و اندرز دادن
</p>
<p style="direction:rtl;">اثر دارد و طرز زندگی و اخلاق پدر و مادر و معلّم و معاشرين طفل عوامل
</p>
<p style="direction:rtl;">بسيار مهمّی بشمار ميروند . انبيای الهی بزرگترين مربّيان نوع بشرند و نصائح
</p>
<p style="direction:rtl;">و مواعظ و شرح حيات آنان را بايد همينکه مغز طفل مستعدّ پذيرفتن آن شود
</p>
<p style="direction:rtl;">باو تلقين نمود. در اين مقام تعاليم حضرت بهاءاللّه مربّی اعظم عالم انسانی که اساس 
</p>
<p style="direction:rtl;">مدنيّت آينده بر آن استوار خواهد بود حائز اهميّت مخصوص است. آن حضرت ميفرمايند :
</p>
<p style="direction:rtl;">" علّموا ذرّيّاتکم ما نزّل من سماء العظمة و الاقتدار ليقرئوا الواح
</p>
<p style="direction:rtl;">الرّحمن باحسن الالحان فی الغرف المبنيّة فی مشارق الاذکار "(٢٩) .
</p>
<p style="direction:rtl;">علوم و فنون و صنايع
</p>
<p style="direction:rtl;">در ديانت بهائی آموختن علوم و فنون و صنايع و حِرَف مفيده مهمّ و لازم
</p>
<p style="direction:rtl;">است . حضرت بهاءاللّه ميفرمايند :
</p>
<p style="direction:rtl;">" علم بمنزلهء جناح است از برای وجود و مرقات است از برای صعود
</p>
<p style="direction:rtl;">تحصيلش بر کلّ لازم ولکن علومی که اهل ارض از آن منتفع شوند نه
</p>
<p style="direction:rtl;">علومی که بحرف ابتدا شود و بحرف منتهی گردد . صاحبان علوم و صنايع را
</p>
<p style="direction:rtl;">-------------------------------------------------------------------------------
</p>
<p style="direction:rtl;">٢٨) مکاتيب عبدالبهاء جلد اول صفحهء ٣٣٢.٢٩) کتاب اقدس .
</p>
<p style="direction:rtl;">ص ١٧٣
</p>
<p style="direction:rtl;">حقّ عظيم است بر اهل عالم ... فی الحقيقه کنز حقيقی از برای انسان علم
</p>
<p style="direction:rtl;">اوست و اوست علّت عزّت و نعمت و فرح و نشاط و بهجت و انبساط "(٣٠) .
</p>
<p style="direction:rtl;">طرز رفتار با مجرمين
</p>
<p style="direction:rtl;">حضرت عبدالبهاء در بارهء طرز رفتار صحيح نسبت به مجرمين چنين ميفرمايند :
</p>
<p style="direction:rtl;">" ... اصل اينست که بايد نفوس را چنان تربيت نمود که ... از ارتکاب 
</p>
<p style="direction:rtl;">جرائم چنان اجتناب و استيحاش نمايند که در نزد ايشان نفس جرم اعظم عقوبت 
</p>
<p style="direction:rtl;">و نهايت عذاب و قصاص باشد لهذا جرمی واقع نگردد تا قصاص جاری شود ...
</p>
<p style="direction:rtl;">اگر نفسی بنفسی ظلمی کند ستمی کند تعدّی کند و آن شخص
</p>
<p style="direction:rtl;">مقابله بالمثل نمايد اين انتقام است واين مذموم است. زيرا زيد اگر پسر
</p>
<p style="direction:rtl;">عمرو را بکشد عمرو حقّ ندارد پسر زيد را بکشد اگر بکشد انتقام است
</p>
<p style="direction:rtl;">اين بسيار مذموم است بلکه بايد بالعکس مقابله کند عفو کند بلکه اگر
</p>
<p style="direction:rtl;">ممکن شود اعانتی به متعدّی نمايد. اين نوع سزاوار انسانست بجهت اينکه از
</p>
<p style="direction:rtl;">برای او از انتقام چه ثمری حاصل هر دو عمل يکی است اگر مذموم
</p>
<p style="direction:rtl;">است هر دو مذموم است نهايت اينست که اين مقدّم بود و آن مؤخّر. امّا
</p>
<p style="direction:rtl;">هيئت اجتماعيّه حقّ محافظه و حقّ مدافعه دارد زيرا هيئت اجتماعيّه بغضی
</p>
<p style="direction:rtl;">ندارد عداوتی بقاتل ندارد امّا مجرّد بجهت حفظ ديگران قاتل را حبس کند
</p>
<p style="direction:rtl;">يا قصاص نمايد که ديگران محفوظ مانند ...
</p>
<p style="direction:rtl;">پس اينکه حضرت مسيح ميفرمايد که اگر کسی طرف راست ترا
</p>
<p style="direction:rtl;">بزند طرف چپ را بياور اين مقصد تربيت ناس بود نه مقصد اينست که
</p>
<p style="direction:rtl;">اگر چنانچه گرگی ميان گله بيفتد و بخواهد جميع آن گلهء گوسفند را بدرد
</p>
<p style="direction:rtl;">------------------------------------------------------------------------------
</p>
<p style="direction:rtl;">٣٠) لوح تجلّيات ، " مجموعهء الواح مبارکهء حضرت بهاءاللّه " متضمّن اشراقات و
</p>
<p style="direction:rtl;">الواح ديگر صفحهء ٢٠٣ .
</p>
<p style="direction:rtl;">ص ١٧٤
</p>
<p style="direction:rtl;">آن گرگ را اعانت کنيد بلکه اگر حضرت مسيح ميديدند که گرگ را داخل
</p>
<p style="direction:rtl;">گله شده است و جميع گله را محو خواهد نمود لابدّ آن گرگرا منع ميفرمودند ...
</p>
<p style="direction:rtl;">قوام هيئت اجتماعيّه بعدل است ... پس حضرت مسيح را مقصد از
</p>
<p style="direction:rtl;">عفو و سماح نه اينست که اگر ملل سائره بر شما هجوم کنند خانمان شما را
</p>
<p style="direction:rtl;">بسوزانند اموال را غارت کنند بر اهل و عيال و اولاد تعدّی نمايند و هتک
</p>
<p style="direction:rtl;">ناموس کنند شما در مقابل آن لشکر ستمکار تسليم شويد تا هر ظلم و تعدّی
</p>
<p style="direction:rtl;">مجری دارند بلکه مراد حضرت مسيح معاملهء خصوصی در ميان دو شخص
</p>
<p style="direction:rtl;">است که اگر شخصی بديگری تعدّی نمايد متعدّی عليه بايد عفو نمايد. امّا
</p>
<p style="direction:rtl;">هيئت اجتماعيّه بايد محافظه حقوق بشريّه نمايد ...
</p>
<p style="direction:rtl;">يک چيز ديگر باقی ماند و آن اينست که هيئت اجتماعيّه همواره شب
</p>
<p style="direction:rtl;">و روز بترتيب قوانين مجازات و تهيّه و تدارک آلات و ادوات قصاص پردازند
</p>
<p style="direction:rtl;">زندان مهيّا کنند و زنجير تدارک نمايند و محلّ نفی و سرگونی و زجر و مشقّت
</p>
<p style="direction:rtl;">گوناگون ترتيب دهند تا باين وسائط اصحاب جرم را تربيت نمايند و حال
</p>
<p style="direction:rtl;">آنکه اين وسائط سبب تضييع اخلاق گردد و تبديل احوال. بلکه هيئت
</p>
<p style="direction:rtl;">اجتماعيّه بايد شب و روز بکوشد و منتهای همّت را بگمارد که نفوس تربيت
</p>
<p style="direction:rtl;">شوند و روز بروز ترقّی کنند و در علوم و معارف توسّع يابند و کسب فضائل
</p>
<p style="direction:rtl;">نمايند و تحصيل آداب کنند و از درندگی اجتناب نمايند تا جرم واقع نشود "(٣١) .
</p>
<p style="direction:rtl;">تأثير مطبوعات و اوراق اخبار
</p>
<p style="direction:rtl;">اهميّت طبع و نشر اخبار بمنظور نشر علوم و معارف و تربيت نفوس
</p>
<p style="direction:rtl;">و همچنين اثراتش در پيشرفت تمدّن مشروط بآنکه در مجرای صحيح هدايت
</p>
<p style="direction:rtl;">--------------------------------------------------------------------------------
</p>
<p style="direction:rtl;">٣١) کتاب " مفاوضات " فصل " مجرم مستحقّ عقوبت است يا عفو ".
</p>
<p style="direction:rtl;">ص ١٧٥
</p>
<p style="direction:rtl;">شود از مسائلی است که از طرف حضرت بهاءاللّه مورد تصديق و تقدير
</p>
<p style="direction:rtl;">قرار گرفته است، چنانکه ميفرمايند :
</p>
<p style="direction:rtl;">" امروز اسرار ارض امام ابصار موجود و مشهود و اوراق اخبار طيّار.
</p>
<p style="direction:rtl;">روزنامه فی الحقيقه مرآت جهان است اعمال و افعال احزاب مختلفه را مينمايد
</p>
<p style="direction:rtl;">هم مينمايد و هم ميشنواند مرآتی است که صاحب سمع و بصر و لسان است
</p>
<p style="direction:rtl;">ظهوريست عجيب و امری است بزرگ. ولکن نگارنده را سزاوار آنکه از
</p>
<p style="direction:rtl;">غرض نفس و هوی مقدّس باشد و بطراز عدل و انصاف مزيّن و در امور
</p>
<p style="direction:rtl;">بقدر مقدور تفحّص نمايد تا بر حقيقت آن آگاه شود و بنگارد . در امر
</p>
<p style="direction:rtl;">اين مظلوم آنچه ذکر نموده‌اند اکثری از راستی محروم بوده. گفتار نيک و صدق در 
</p>
<p style="direction:rtl;">بلندی مقام و شأن مانند آفتابست که از افق سماء دانش اشراق نموده "(٣٢) .
</p>
<p style="direction:rtl;">-------------------------------------------------------------------------------------
</p>
<p style="direction:rtl;">٣٢) لوح " طرازات " ، " مجموعهء الواح حضرت بهاءاللّه " متضمّن اشراقات و الواح
</p>
<p style="direction:rtl;">ديگر صفحات ١٥٤ و ١٥٥ .
</p>
<p style="direction:rtl;">ص ١٧٧
</p>
<p style="direction:rtl;">فصل دهم
</p>
<p style="direction:rtl;">راه صلح
</p>
<p style="direction:rtl;">" قل قد جاء الغلام ليحيی العالم و يتّحد من علی الارض کلّها
</p>
<p style="direction:rtl;">فسوف يغلب ما اراد اللّه و تری کلّ الارض جنّة الابهی ... "(١)
</p>
<p style="direction:rtl;">نزاع يا الفت
</p>
<p style="direction:rtl;">در قرن گذشته دانشمندان اوقات زيادی صرف مطالعهء تنازع بقا در
</p>
<p style="direction:rtl;">عالم نبات و حيوان نمودند و در بحبوحهء گرفتاريهای حيات اجتماعی بسياری از
</p>
<p style="direction:rtl;">آنان از مبادی و اصولی استمداد و هدايت طلبيدند که در عالم سفلای
</p>
<p style="direction:rtl;">طبيعت صحيح و معتبر بود و از اينرو باين نتيجه رسيدند که رقابت و تنازع از
</p>
<p style="direction:rtl;">ضروريّات حيات است و کشتار بيرحمانهء اعضای ضعيف جامعه عملی
</p>
<p style="direction:rtl;">صحيح بلکه از جهت اصلاح نژاد لازم و ضروری است. ولکن حضرت
</p>
<p style="direction:rtl;">بهاءاللّه ميفرمايند هرگاه بخواهيم در مدارج ترقّی صعود نمائيم بايد بعوض
</p>
<p style="direction:rtl;">بعقب نگريستن و توجّه بعالم حيوان ، نظر خود را بجلو و بطرف بالا معطوف
</p>
<p style="direction:rtl;">داريم و حيوانات را مقتدای خود نشمريم بلکه پيمبران را هادی و راهنمای
</p>
<p style="direction:rtl;">خود بدانيم . اصول وحدت و ائتلاف و شفقت و وداد که از طرف انبيای
</p>
<p style="direction:rtl;">عظام تعليم داده شده درست نقطهء مقابل تنازع بقائی است که درعالم
</p>
<p style="direction:rtl;">حيوان حکمفرماست و ما بايد از ميان اين دو يکی را برگزينيم زيرا توافق بين
</p>
<p style="direction:rtl;">آنها امکان پذير نيست . حضرت عبدالبهاء ميفرمايند :
</p>
<p style="direction:rtl;">-------------------------------------------------------------------------------
</p>
<p style="direction:rtl;">١) لوح رئيس ، مجموعهء الواح حضرت بهاءاللّه ، چاپ مصر ، صفحهء ٩٠ .
</p>
<p style="direction:rtl;">ص ١٧٨
</p>
<p style="direction:rtl;">" در عالم طبيعت تنازع بقا حکمفرماست که نتيجهء آن بقای انسب
</p>
<p style="direction:rtl;">است و اين قانون يعنی بقای انسب اساس همهء مشکلات است سبب جنگ
</p>
<p style="direction:rtl;">و نزاع و کينه و بغض و عداوت بين نوع انسانی است. در عالم طبيعت ظلم
</p>
<p style="direction:rtl;">است حبّ ذات است تعدّی است تسلّط است غصب حقوق ديگران
</p>
<p style="direction:rtl;">است و ساير صفات مذمومه‌ای که از نقائص عالم حيوانی است لهذا تا
</p>
<p style="direction:rtl;">زمانی که اين خصائص دنيّه عالم طبيعت در بين ابناء انسان استيلای تامّ
</p>
<p style="direction:rtl;">دارد نجاح و فلاح مستحيل است. طبيعت جنگجو است طبيعت خونخوار
</p>
<p style="direction:rtl;">است طبيعت غدّار است زيرا طبيعت بيخبر از حضرت پروردگار است
</p>
<p style="direction:rtl;">و سبب همين است که اين صفات ظالمانه از خصائص طبيعی عالم حيوانی
</p>
<p style="direction:rtl;">است. لهذا حضرت ربّ العالمين نظر بمحبّت و رأفت عظمی ارسال رسل
</p>
<p style="direction:rtl;">و انزال کتب فرمود تا بتربيت الهی نفوس انسانی از فساد طبيعت و ظلمت
</p>
<p style="direction:rtl;">جهل و نادانی نجات يابد و بفضائل معنويّه و صفات روحانيّه متّصف شود
</p>
<p style="direction:rtl;">و مشرق سنوحات رحمانيّه گردد ... ولی صد هزار افسوس که تعصّب جاهلانه و 
</p>
<p style="direction:rtl;">اختلافات بی‌اساس و عداوت مذهبی در بين ملل عالم وسيلهء اضمحلال يکديگر 
</p>
<p style="direction:rtl;">گشته و علّت تعويق و تأخّر ترقّی عمومی شده و اين دنوّ و تقهقر از اينست که تعاليم 
</p>
<p style="direction:rtl;">تمدّن الهيّه بکلّی ترک شده و مبادی انبيا فراموش گشته است "(٢) .
</p>
<p style="direction:rtl;">صلح اعظم
</p>
<p style="direction:rtl;">در جميع اعصار انبيای الهی پيشگوئی کردند که " عصر صلح
</p>
<p style="direction:rtl;">و سلام و خير و سعادت بين الانام " خواهد رسيد و چنانکه ملاحظه کرديم
</p>
<p style="direction:rtl;">حضرت بهاءاللّه با بياناتی باهر و متقن آن نبوّات را تأييد و قرب تحقّق آنرا
</p>
<p style="direction:rtl;">اعلام فرمودند. حضرت عبدالبهاء ميفرمايند :
</p>
<p style="direction:rtl;">---------------
</p>
<p style="direction:rtl;">٢) نقل از نجم باختر جلد ششم صفحهء ١٥ ( ترجمه ) .
</p>
<p style="direction:rtl;">ص ١٧٩
</p>
<p style="direction:rtl;">" ... در اين دور بديع جهان جهان ديگر گردد و عالم انسانی در
</p>
<p style="direction:rtl;">کمال آسايش و زينت جلوه نمايد نزاع و جدال و قتال بصلح و راستی و آشتی
</p>
<p style="direction:rtl;">مبدّل خواهد گشت در بين طوائف و امم و شعوب و دول محبّت و الفت حاصل
</p>
<p style="direction:rtl;">شود و التيام و ارتباط محکم گردد. عاقبت حرب بکلّی ممنوع شود ... و صلح
</p>
<p style="direction:rtl;">عمومی در قطب امکان خيمه برافرازد و شجرهء مبارکهء حيات چنان نشو و نما
</p>
<p style="direction:rtl;">نمايد که بر شرق و غرب سايه افکند. اقويا و ضعفا و اغنيا و فقرا و طوائف
</p>
<p style="direction:rtl;">متنازعه و ملل متعاديه که مانند گرگ و برّه و پلنگ و بزغاله و شير و گوساله
</p>
<p style="direction:rtl;">هستند در نهايت محبّت و ائتلاف و عدالت و انصاف با هم معامله نمايند و جهان 
</p>
<p style="direction:rtl;">از علوم و معارف و حقائق و اسرار کائنات و معرفت اللّه مملوّ خواهد گشت "(٣) .
</p>
<p style="direction:rtl;">تعصّبات مذهبی
</p>
<p style="direction:rtl;">برای اينکه ببينيم صلح اعظم چگونه ممکنست استقرار يابد اوّل بايد
</p>
<p style="direction:rtl;">علل اساسی را که در گذشته منجر بجنگ شده مورد دقّت قرار دهيم و سپس 
</p>
<p style="direction:rtl;">ملاحظه کنيم حضرت بهاءاللّه چه راه حلهائی در قبال آنها ارائه فرموده است .
</p>
<p style="direction:rtl;">يکی از بزرگترين علل بروز جنگ در گذشته تعصّبات مذهبی بوده
</p>
<p style="direction:rtl;">است. و در اين خصوص تعاليم بهائی بوضوح مشهود ميدارد که خصومت
</p>
<p style="direction:rtl;">و جنگ و نزاع ميان ملّتهای تابع اديان و مذاهب مختلفه منبعث از ديانت
</p>
<p style="direction:rtl;">حقيقی نبوده بلکه هميشه بعلّت فقدان ديانت و اتّباع از تعصّبات غلط و تقاليد و 
</p>
<p style="direction:rtl;">سوء تعبيرات بوده است. حضرت عبدالبهاء در ضمن خطابه‌ای ميفرمايند :
</p>
<p style="direction:rtl;">" دين بايد سبب الفت و اتّحاد گردد سبب ارتباط بين قلوب بشر شود
</p>
<p style="direction:rtl;">------------------------------------------------------------------------------
</p>
<p style="direction:rtl;">٣) کتاب مفاوضات در باب " تفسير اصحاح يازدهم اشعيا " صفحهء ٥٠ .
</p>
<p style="direction:rtl;">ص ١٨٠
</p>
<p style="direction:rtl;">اگر دين سبب نزاع و جدال گردد البتّه بی د‌ينی بهتر است زيرا عدم شیء
</p>
<p style="direction:rtl;">مضرّ بهتر از وجود آن است. دين علاج الهی است درمان هر درد نوع
</p>
<p style="direction:rtl;">انسانی است مرهم هر زخمی است ولی اگر سوء استعمال شود و سبب
</p>
<p style="direction:rtl;">جنگ و جدال گردد و علّت خونريزی شود البتّه بی د‌ينی به از دين است "(٤) .
</p>
<p style="direction:rtl;">و نيز ميفرمايند :
</p>
<p style="direction:rtl;">" از ابتدای تاريخ بشر تا امروز اديان مختلفهء عالم يکديگر را تکفير
</p>
<p style="direction:rtl;">نموده‌اند و نسبت بطلان بهمديگر داده‌اند ... از يکديگر نفرت و اجتناب
</p>
<p style="direction:rtl;">نموده بعداوت و بغضا قيام کرده‌اند . تاريخ جنگهای مذهبی را ملاحظه
</p>
<p style="direction:rtl;">کنيد ... يکی از حروبات عظيمه جنگ صليبيّون بود که دويست سال
</p>
<p style="direction:rtl;">امتداد يافت گاهی صليبيّون غالب ميگشتند می‌کشتند غارت ميکردند
</p>
<p style="direction:rtl;">و مسلمين را اسير مينمودند و زمانی مسلمين مظفّر و منصور ميشدند بخونريزی
</p>
<p style="direction:rtl;">و هلاک متعدّيان ميپرداختند. و تا دو قرن گاهی بشدّت و گاهی ضعيفتر جنگ
</p>
<p style="direction:rtl;">متواصل بود تا آنکه آن مذهبيّون اروپائی شرق را ترک گفتند مشتی خرابه
</p>
<p style="direction:rtl;">و ويرانی چون تلهای خاکستر بجای گذاشتند رفتند و از طرف ديگر ملّت
</p>
<p style="direction:rtl;">خودشان را نيز در نهايت هيجان و انقلاب و اضطراب و پريشانی يافتند ...
</p>
<p style="direction:rtl;">و اين واقعه فقط يکی از حروبات مقدّسه است .
</p>
<p style="direction:rtl;">جنگهای مذهبی بسيار بوده چنانکه تعداد تلفّات پروتستانها در
</p>
<p style="direction:rtl;">جنگ و نزاع ميان مذهبيّون پروتستان و کاتوليک نهصد هزار شهيد بوده
</p>
<p style="direction:rtl;">است ... عدّهء زيادی در زندانها جان داده‌اند و با اسيران بنهايت بيرحمی
</p>
<p style="direction:rtl;">رفتار ميشد و عجب اينست که تمام اينها باسم دين انجام مييافت .
</p>
<p style="direction:rtl;">مسيحيان و مسلمانان قوم يهود را شيطان‌پرست و دشمنان خدا
</p>
<p style="direction:rtl;">ميدانستند و باينجهت آنها را لعن و اذيّت ميکردند عدّهء کثيری از يهوديان
</p>
<p style="direction:rtl;">----------------------------------------------------------------------------------
</p>
<p style="direction:rtl;">٤) خطابات مبارکهء حضرت عبدالبهاء در اروپا و امريکا ، چاپ طهران صفحهء ٢١٢ .
</p>
<p style="direction:rtl;">ص ١٨١
</p>
<p style="direction:rtl;">کشته شدند و خانه‌های آنها سوخته و غارت شد و اطفال آنها باسيری رفت.
</p>
<p style="direction:rtl;">در مقابل يهوديان نيز مسيحيان را کافر و مسلمانان را دشمن و مخرّب
</p>
<p style="direction:rtl;">شريعت موسی می‌انگاشتند و باينجهت بانتقام برخاسته و حتّی تا امروز آنها
</p>
<p style="direction:rtl;">را سبّ و لعن ميکنند .
</p>
<p style="direction:rtl;">چون حضرت بهاءاللّه از شرق طالع شد بشارت وحدت عالم انسانی
</p>
<p style="direction:rtl;">را اعلان فرمود و بنوع بشر خطاب نمود " همه بار يک داريد و برگ يک
</p>
<p style="direction:rtl;">شاخسار ". پس شجر شجر واحد است دو شجر نيست که يکی رحمانی
</p>
<p style="direction:rtl;">و يکی شيطانی باشد ... بنابراين ما بايد کمال محبّت را دربارهء يکديگر
</p>
<p style="direction:rtl;">معمول داريم هيچ ملّتی را ملّت شيطان ندانيم بلکه همه را بندگان خدای
</p>
<p style="direction:rtl;">واحد شمريم نهايت اينست بعضی نادانند بايد هدايت و تربيت کرد ...
</p>
<p style="direction:rtl;">بعضی جاهلند بايد آگاه ساخت بعضی چون اطفالند بايد کمک کرد تا
</p>
<p style="direction:rtl;">ببلوغ رسند بعضی مريضند و روحيّه‌شان بد است بايد آنها را معالجه کرد تا
</p>
<p style="direction:rtl;">اخلاقشان تلطيف گردد. از مريض نبايد نفرت داشت برای اينکه مريض
</p>
<p style="direction:rtl;">است از طفل نبايد احتراز جست برای اينکه طفل است جاهل را نبايد
</p>
<p style="direction:rtl;">منفور داشت برای اينکه بی‌علم است بلکه بايد از آنها مواظبت کرد و تعليم 
</p>
<p style="direction:rtl;">و تربيت نمود و بکمال محبّت پرورش و مساعدت بخشيد بايد کاری کرد
</p>
<p style="direction:rtl;">که جميع بشر در ظلّ حقّ بکمال آسايش و امان و مسرّت بی‌پايان بسر برد "(٥) .
</p>
<p style="direction:rtl;">تعصّبات نژادی و وطنی
</p>
<p style="direction:rtl;">تعليم بهائی دائر بر وحدت عالم انسانی يکی ديگر از علل جنگ
</p>
<p style="direction:rtl;">يعنی تعصّب نژادی را از ريشه بر می‌اندازد . بعضی از نژادها خود را
</p>
<p style="direction:rtl;">برتر از ديگران شمرده و بر مبنای اصل " بقای انسب " تصوّر ميکنند اين
</p>
<p style="direction:rtl;">---------------
</p>
<p style="direction:rtl;">٥) نجم باختر جلد هشتم صفحهء ٧٦ ( ترجمه ) .
</p>
<p style="direction:rtl;">ص ١٨٢
</p>
<p style="direction:rtl;">برتری به آنها حقّ ميدهد نژادهای ضعيف را بنفع خود مورد بهره‌برداری قرار
</p>
<p style="direction:rtl;">داده و حتّی آنها را نابود سازند. بسياری از صفحات سياه تاريخ دنيا
</p>
<p style="direction:rtl;">نمونه‌هائی از اجرای ظالمانهء اين اصل را نشان ميدهد . بعقيده بهائی افراد بشر
</p>
<p style="direction:rtl;">از هر نژاد باشند در نظر خداوند يکسانند و همه دارای استعدادهای فطری
</p>
<p style="direction:rtl;">شگفت‌انگيزی هستند که بايد بنحو شايسته پرورش و رشد و نما نمايند
</p>
<p style="direction:rtl;">و هر کدام نقشی بعهده دارد که بعوض تضعيف ديگران حيات ساير اعضای
</p>
<p style="direction:rtl;">خاندان بشريّت را تقويت ميکند و غنا ميبخشد. حضرت عبدالبهاء ميفرمايند :
</p>
<p style="direction:rtl;">" تعصّب جنسی مجرّد وهم است زيرا خدا جميع ما را بشر خلق
</p>
<p style="direction:rtl;">کرده کلّ يک جنسيم اختلافی در ايجاد نداريم امتياز ملّی در ميان نيست
</p>
<p style="direction:rtl;">جميع بشريم جميع از سلالهء آدم هستيم. با وجود اين وحدت بشر چگونه
</p>
<p style="direction:rtl;">اختلاف کنيم که اين آلمانيست اين انگليسی است اين فرانسه است اين
</p>
<p style="direction:rtl;">ترکست اين روم است اين ايرانيست اين مجرّد وهم است. آيا بجهت وهمی
</p>
<p style="direction:rtl;">جائز است که نزاع و جدال کرد فرقی را که خدا نگذاشته ميتوان آن را
</p>
<p style="direction:rtl;">اعتقاد نمود و اساس قرار داد. جميع اجناس سفيد و سياه و زرد و قرمز و ملل
</p>
<p style="direction:rtl;">و طوائف و قبائل در نزد خدا يکسانست هيچيک امتيازی ندارد مگر نفوسی
</p>
<p style="direction:rtl;">که بموجب تعاليم الهی عمل نمايند بنده صادق مهربان باشند محبّ عالم
</p>
<p style="direction:rtl;">باشند رحمت پروردگار باشند، اين نفوس ممتازند خواه سياه باشند خواه زرد
</p>
<p style="direction:rtl;">خواه سفيد هرچه باشند در نزد خدا اين نفوس مقرّبند "(٦) .
</p>
<p style="direction:rtl;">تعصّب سياسی و وطنی نيز مانند تعصّب نژادی مضرّ است. اکنون
</p>
<p style="direction:rtl;">زمان آن رسيده است که دائرهء تنگ و محدود فکر حبّ وطن بحبّ وسيعتری
</p>
<p style="direction:rtl;">که حبّ عالم باشد منتهی و تبديل گردد. حضرت بهاءاللّه ميفرمايند :
</p>
<p style="direction:rtl;">" از قبل فرموده‌اند حبّ الوطن من الايمان و لسان عظمت در يوم
</p>
<p style="direction:rtl;">ظهور فرمود ليس الفخر لمن يحبّ الوطن بل لمن يحبّ العالم. باين کلمات
</p>
<p style="direction:rtl;">------------------------------------------------------------------------------
</p>
<p style="direction:rtl;">٦) " خطابات حضرت عبدالبهاء فی اروپا و امريکا " صفحات ١٦٠-١٦١ .
</p>
<p style="direction:rtl;">ص ١٨٣
</p>
<p style="direction:rtl;">عاليات طيور افئده را پرواز جديد آموخت و تحديد و تقليد را از کتاب محو نمود "(٧) .
</p>
<p style="direction:rtl;">طمع و حرص استعماری
</p>
<p style="direction:rtl;">چه بسا جنگها بر سر قطعات اراضی اتّفاق افتاده که دو ملّت
</p>
<p style="direction:rtl;">رقيب يا بيشتر چشم طمع بتملّک آن دوخته بودند. طمع مالکيّت در ميان
</p>
<p style="direction:rtl;">افراد و ملّتها يکی از علل عمدهء برافروختن آتش جنگ بوده‌است. بنابر
</p>
<p style="direction:rtl;">عقيدهء بهائی اراضی نه بافراد معيّن تعلّق دارد و نه بملل معيّن بلکه بجميع
</p>
<p style="direction:rtl;">بشر متعلّق است. فی الواقع زمين مُلک خداست و افراد بشر مستأجرند .
</p>
<p style="direction:rtl;">در هنگام جنگ بنغازی (٨) حضرت عبدالبهاء فرمودند :
</p>
<p style="direction:rtl;">" از حوادث حرب بنغازی قلبم محزونست. عجيب است، توحّش انسان
</p>
<p style="direction:rtl;">تا بکی در عالم باقی است؟ چگونه ممکن است که از صبح تا شام خلق
</p>
<p style="direction:rtl;">جنگ کنند يکديگر را بکشند وخون همديگر بريزند؟ آنهم برای چه
</p>
<p style="direction:rtl;">مقصدی؟ يک مشت خاک را مالک شوند. اگر حيوانات جنگ کنند لابد
</p>
<p style="direction:rtl;">سبب و علّتی دارد که معذور باشند. امّا مصيبت اينجاست انسان با آنکه
</p>
<p style="direction:rtl;">ممتاز از جميع کائنات است چنان تدنّی نمايد که جنس خود را برای يک
</p>
<p style="direction:rtl;">قطعه زمين ريز ريز و خاک سياه را بخون بشر رنگين سازد. اشرف مخلوقات
</p>
<p style="direction:rtl;">از برای پست‌ترين چيزی که خاک است بجنگ پردازد. اين زمين
</p>
<p style="direction:rtl;">ملک کسی مخصوص نيست مال جميع خلق است. اين خاک خانهء انسان
</p>
<p style="direction:rtl;">نيست بلکه قبر اوست. هر قدر فتوحات عظيمه کند و مملکتها تسخير نمايد
</p>
<p style="direction:rtl;">عاقبت از آن اراضی مخروبه چيزی که برايش باقی ماند همان دو شبر زمينی
</p>
<p style="direction:rtl;">است که قبر ابدی اوست. اگر برای بهبود و ترقّی احوال جمهور يا نشر
</p>
<p style="direction:rtl;">---------------------------------------------------------------------------
</p>
<p style="direction:rtl;">٧) لوح دنيا ، مجموعهء الواح حضرت بهاءاللّه ، چاپ مصر صفحهء ٢٩٠ .
</p>
<p style="direction:rtl;">٨) جنگی که در ٢٩ سپتامبر ١٩١١ ميان ايتاليا و ترکيه اتّفاق افتاد .
</p>
<p style="direction:rtl;">ص ١٨٤
</p>
<p style="direction:rtl;">تمدّن ، توسعه دادن مملکتی لازم باشد البتّه بنهايت دوستی ميشود مقدار
</p>
<p style="direction:rtl;">لازمه را بدست آورد. امّا جنگ را نفوس فقط واسطهء اجرای هوی و هوس
</p>
<p style="direction:rtl;">خود قرار داده‌اند و محض مقاصد شخصی و منافع دنيوی معدودی چقدر
</p>
<p style="direction:rtl;">خانمانها خراب شود و قلوب هزاران رجال و نساء شرحه شرحه گردد ... از
</p>
<p style="direction:rtl;">شما ميخواهم هر يک افکار خود را متوجّه محبّت و اتّحاد کند هر وقت
</p>
<p style="direction:rtl;">فکر جنگ خطور کند با فکری قوی‌تر که صلح است آنرا مقاومت نمايد.
</p>
<p style="direction:rtl;">خيال و فکر عداوت را بايد با فکری قوی‌تر که محبّت است محو کرد. هر
</p>
<p style="direction:rtl;">وقت سپاه عالم با سيوف و سنان بخونريزی پردازند جنود الهی بايد بکمال
</p>
<p style="direction:rtl;">مهربانی دست بدست يکديگر دهند تا اين توحّش بعنايت و فضل الهی که
</p>
<p style="direction:rtl;">مقلّب قلوب طاهره و نفوس مخلصه است محو گردد. گمان نکنيد که صلح
</p>
<p style="direction:rtl;">عالم امريست مستحيل. هيچ چيز با الطاف الهی مستحيل نيست. اگر بتمام
</p>
<p style="direction:rtl;">قلب آرزوی آشتی و دوستی با هر جنس و نژادی داشته باشيد فکرتان روحاً و مادّيّاً 
</p>
<p style="direction:rtl;">سرايت کند و آرزوی ديگران هم همين شود قوّتش شديدتر گردد تا فکر عمومی شود "(٩) .
</p>
<p style="direction:rtl;">لسان عمومی
</p>
<p style="direction:rtl;">چون بعلل اساسی جنگ و طريق اجتناب از آن اشاره کرديم حال
</p>
<p style="direction:rtl;">بعضی دستورالعملهای سازنده و مفيد حضرت بهاءاللّه را که ناظر به تحقّق
</p>
<p style="direction:rtl;">صلح اعظم است مورد مطالعه قرار ميدهيم . نخستين دستور دربارهء اختيار
</p>
<p style="direction:rtl;">يک لسان عمومی است. حضرت بهاءاللّه در کتاب اقدس و الواح عديده
</p>
<p style="direction:rtl;">باين موضوع اشاره کرده از جمله در لوح اشراقات ميفرمايند :
</p>
<p style="direction:rtl;">" اشراق ششم اتّحاد و اتّفاق عباد است. لازال باتّفاق آفاق عالم بنور
</p>
<p style="direction:rtl;">امر منوّر و سبب اعظم دانستن خط و گفتار يکديگر است. از قبل در الواح
</p>
<p style="direction:rtl;">-------------------------------------------------------------------------------
</p>
<p style="direction:rtl;">٩) ترجمه از متن انگليسی کتاب .
</p>
<p style="direction:rtl;">ص ١٨٥
</p>
<p style="direction:rtl;">امر نموديم امنای بيت عدل يک لسان از السن موجوده و يا لسانی بديع
</p>
<p style="direction:rtl;">و يک خط از خطوط اختيار نمايند و در مدارس عالم اطفال را بآن تعليم
</p>
<p style="direction:rtl;">دهند تا عالم يک وطن و يک قطعه مشاهده شود " .
</p>
<p style="direction:rtl;">مقارن ايّامی که اين دستور حضرت بهاءاللّه برای اوّلين بار بعالم
</p>
<p style="direction:rtl;">ابلاغ شد در لهستان طفلی متولّد شد موسوم به لودويک زامنهوف که مقدّر
</p>
<p style="direction:rtl;">چنان بود در اجرای اين دستور سهمی داشته باشد. از همان زمان کودکی
</p>
<p style="direction:rtl;">فکر يک لسان عمومی بر ارکان وجودش مستولی بود و نتيجهء زحمات
</p>
<p style="direction:rtl;">خالصانه‌اش اختراع و انتشار زبان معروف به اسپرانتو بود که اکنون مراحل
</p>
<p style="direction:rtl;">آزمايشی را گذرانيده و ثابت کرده است که ميتواند عامل مؤثّر در روابط
</p>
<p style="direction:rtl;">بين المللی باشد. و امتياز بزرگش اينست که در يک بيستم وقتی که برای
</p>
<p style="direction:rtl;">آموختن زبانهائی از قبيل انگليسی فرانسه و آلمانی لازمست ميتوان در آن تبحّر يافت .
</p>
<p style="direction:rtl;">در ضيافتی که از طرف دوستداران زبان اسپرانتو در فوريهء ١٩١٢
</p>
<p style="direction:rtl;">در پاريس تشکيل شده بود حضرت عبدالبهاء فرمودند :
</p>
<p style="direction:rtl;">" وحدت لسان بسيار سبب الفت ميشود بعکس از اختلاف لسان در
</p>
<p style="direction:rtl;">اروپا يکی را آلمان يکی را انگليز يکی را فرانسه ميگويند. اگر وحدت
</p>
<p style="direction:rtl;">لسان بود البتّه الفت حاصل ميشد بلکه يک ملّت بودند چنانچه در شرق
</p>
<p style="direction:rtl;">ملل مختلفه‌ای که لسان واحد دارند حکم يک ملّت پيدا کرده‌اند. مقصد
</p>
<p style="direction:rtl;">اين است که در عالم انسانی وحدت لسان خيلی سبب الفت و اتّحاد است
</p>
<p style="direction:rtl;">و بالعکس اختلاف لسان مايهء جدال و اين واضح است. لهذا از جمله تعليم
</p>
<p style="direction:rtl;">بهاءاللّه پنجاه سال پيش امر بوحدت لسان بود که تا لسان عمومی تأسيس
</p>
<p style="direction:rtl;">و ترويج نشود ارتباط تامّ بين بشر حاصل نگردد. زيرا سوء تفاهم مانع الفت
</p>
<p style="direction:rtl;">است و اين جز بوحدت لسان زائل نشود. بسبب اختلاف لسان اهل شرق
</p>
<p style="direction:rtl;">عموماً از معلومات اهل غرب و اهل غرب از معلومات اهل شرق بيخبرند.
</p>
<p style="direction:rtl;">امّا بواسطهء لسان عمومی شرق افاضه از غرب نمايد و غرب اقتباس انوار از
</p>
<p style="direction:rtl;">شرق تواند و سوء تفاهم بين اديان زائل شود. پس لسان واحد از اعظم
</p>
<p style="direction:rtl;">ص ١٨٦
</p>
<p style="direction:rtl;">وسايل الفت و ترقّی است در عالم انسانی و سبب نشر معارف و معاونت
</p>
<p style="direction:rtl;">و معاشرت عمومی. الحمد للّه دکتر زمنهوف (١٠) لسان اسپرانتو را اختراع نموده
</p>
<p style="direction:rtl;">بايد قدر آن دانست چه که ممکن است اين لسان عمومی شود. لهذا بايد
</p>
<p style="direction:rtl;">جميع آن را ترويج نمايند تا روز بروز تعميم يابد و در مدارس تعليم دهند
</p>
<p style="direction:rtl;">و در جميع مجامع باين لسان تکلّم نمايند تا جميع بشر زياده از دو لسان
</p>
<p style="direction:rtl;">محتاج نشوند يکی لسان وطنی يکی لسان عمومی. امّا حال اگر انسان ده
</p>
<p style="direction:rtl;">لسان بداند باز کفايت نکند. من با وجود دانستن بسياری از السنه شرقيّه
</p>
<p style="direction:rtl;">هنوز محتاج مترجم هستم. اگر لسان واحد بدون اشکال اهل شرق و غرب با
</p>
<p style="direction:rtl;">هم مذاکره مينمودند و از افکار يکديگر مطّلع ميشدند و با هم ارتباط
</p>
<p style="direction:rtl;">و محبّت مخصوص پيدا ميکردند لکن اختلاف لسان مانع است. لهذا اميد
</p>
<p style="direction:rtl;">است شما هر يک نهايت کوشش نمائيد تا اين لسان ترويج يابد "(١١) .
</p>
<p style="direction:rtl;">با وجود اينکه اشارات فوق دربارهء زبان اسپرانتو صريح و تشويق
</p>
<p style="direction:rtl;">آميز است معذلک معلومست تا بيت العدل بر طبق دستورات حضرت
</p>
<p style="direction:rtl;">بهاءاللّه تصميمی نگيرد ديانت بهائی نسبت باين زبان يا هر زبان زنده يا
</p>
<p style="direction:rtl;">اختراعی ديگر تعهّد و الزامی ندارد و حضرت عبدالبهاء خود در يکی از
</p>
<p style="direction:rtl;">نطقهای لندن فرموده‌اند :
</p>
<p style="direction:rtl;">" محبّت و همّتی که در ايجاد لغت اسپرانتو بکار رفته هدر نخواهد
</p>
<p style="direction:rtl;">رفت ولکن يک شخص تنها از عهدهء تشکيل لسان عمومی برنيايد "(١٢) .
</p>
<p style="direction:rtl;">انتخاب لسان و اينکه از زبانهای جاری يا ابداعی خواهد بود مسئله
</p>
<p style="direction:rtl;">ايست که تصميم آن از طرف تمام ملّتهای جهان بايد اتّخاذ گردد .
</p>
<p style="direction:rtl;">--------------------------------------------------------------------------------------------------
</p>
<p style="direction:rtl;">١٠) موضوع جالب اينست که ليديا زامنهوف دختر لودويک زامنهوف بهائی فعّالی گرديد .
</p>
<p style="direction:rtl;">١١) " خطابات مبارکهء حضرت عبدالبهاء در اروپا و امريکا چاپ طهران ، صفحات ٢٤٢ و ٢٤٣ .
</p>
<p style="direction:rtl;">١٢) نقل از کتاب "Abdu'l-Baha in London" صفحهء ٩٥ ( ترجمه ) .
</p>
<p style="direction:rtl;">ص ١٨٧
</p>
<p style="direction:rtl;">جامعه جهانی ملل
</p>
<p style="direction:rtl;">مطلب ديگری که حضرت بهاءاللّه کراراً و مؤکّداً توصيه فرموده‌اند
</p>
<p style="direction:rtl;">تشکيل جمعيّتی عمومی از ملل برای حفظ و حراست صلح بين المللی
</p>
<p style="direction:rtl;">است . در توقيعی خطاب بملکهء ويکتوريا در حاليکه هنوز در قشلهء
</p>
<p style="direction:rtl;">عکّا (١٣) محبوس بودند چنين فرموده‌اند :
</p>
<p style="direction:rtl;">" يا معشر الامراء ... ان اصلحوا ذات بينکم اذاً لا تحتاجون بکثرة
</p>
<p style="direction:rtl;">العساکر و مهمّاتهم الّا علی قدر تحفظون به ممالککم و بلدانکم ... ان
</p>
<p style="direction:rtl;">اتّحدوا يا معشر الملوک به تسکن ارياح الاختلاف بينکم و تستريح الرّعيّة
</p>
<p style="direction:rtl;">و من حولکم ... ان قام احد منکم علی الآخر قوموا عليه ان هذا الّا عدل مبين ... "
</p>
<p style="direction:rtl;">در سال ١٨٧٥ حضرت عبدالبهاء برای تشکيل يک جمعيّت
</p>
<p style="direction:rtl;">عمومی ملل پيشگوئی فرمودند که در اين اوقات (١٤) بمناسبت مساعی
</p>
<p style="direction:rtl;">جميله که برای استقرار چنين جمعيّتی مبذول ميگردد بسيار جالب توجّه
</p>
<p style="direction:rtl;">است. در آن موقع چنين مرقوم فرموده‌اند :
</p>
<p style="direction:rtl;">" بلی تمدّن حقيقی وقتی در قطب عالم عَلَم افرازد که چند ملوک
</p>
<p style="direction:rtl;">بزرگوار بلند همّت چون آفتاب رخشندهء عالم غيرت و حميّت بجهت خيريّت
</p>
<p style="direction:rtl;">و سعادت عموم بشر بعزمی ثابت و رأی راسخ قدم پيش نهاده مسئله صلح
</p>
<p style="direction:rtl;">عمومی را در ميدان مشورت گذارند و بجميع وسائل و وسائط تشبّث نموده
</p>
<p style="direction:rtl;">عقد انجمن دول عالم نمايند و يک معاهدهء قويّه و ميثاق و شروط محکمه ثابته
</p>
<p style="direction:rtl;">تأسيس نمايند و اعلان نموده باتّفاق عموم هيئت بشريّه مؤکّد فرمايند. اين
</p>
<p style="direction:rtl;">امر اتمّ اقوم را که فی الحقيقه سبب آسايش آفرينش است کلّ سکّان
</p>
<p style="direction:rtl;">ارض مقدّس شمرده جميع قوای عالم متوجّه ثبوت و بقای اين عهد اعظم
</p>
<p style="direction:rtl;">---------------------------------------------------------------------------
</p>
<p style="direction:rtl;">١٣) ١٨٦٨ تا ١٨٧٠ .
</p>
<p style="direction:rtl;">١٤) مؤلّف کتاب، اين قسمت را در ١٩١٩-١٩٢٠ نوشته است .
</p>
<p style="direction:rtl;">ص ١٨٨
</p>
<p style="direction:rtl;">باشند. و در اين معاهدهء عموميّه تعيين و تحديد حدود و ثغور هر دولتی گردد
</p>
<p style="direction:rtl;">و توضيع روش و حرکت هر حکومتی شود و جميع معاهدات و مناسبات دوليّه
</p>
<p style="direction:rtl;">و روابط و ضوابط مابين هيئت حکومتيّهء بشريّه مقرّر و معيّن گردد و کذلک
</p>
<p style="direction:rtl;">قوّهء حربيّهء هر حکومتی بحدّی معلوم مخصّص شود چه اگر تدارکات محاربه
</p>
<p style="direction:rtl;">و قوّهء عسکريّهء دولتی ازدياد يابد سبب توهّم دول سائره گردد. باری اصل
</p>
<p style="direction:rtl;">مبنای اين عهد قويم را بر آن قرار دهند که اگر دولتی از دول من بعد
</p>
<p style="direction:rtl;">شرطی از شروط را فسخ نمايد کلّ دول عالم بر اضمحلال او قيام نمايند
</p>
<p style="direction:rtl;">بلکه هيئت بشريّه بکمال قوّت بر تدمير آن حکومت برخيزند. اگر جسم
</p>
<p style="direction:rtl;">مريض عالم باين داروی اعظم موفّق گردد البتّه اعتدال کلّی کسب نموده
</p>
<p style="direction:rtl;">بشفای باقی دائمی فائز گردد "(١٥) .
</p>
<p style="direction:rtl;">در بنيان جامعهء ملل (١٦) بهائيان نواقص زيادی مشاهده ميکنند
</p>
<p style="direction:rtl;">بعلّت اينکه با نوع مؤسّسه‌ای که حضرت بهاءاللّه برای استقرار صلح
</p>
<p style="direction:rtl;">جهانی تشريح فرموده‌اند منطبق نيست . در ١٧ دسامبر ١٩١٩ حضرت عبدالبهاء 
</p>
<p style="direction:rtl;">اعلام فرمودند " حال صلح عمومی امری است عظيم ولی وحدت وجدان لازم است 
</p>
<p style="direction:rtl;">که اساس اين امر عظيم گردد تا اساس متين شود و بنيان رزين گردد ... "(١٧) .
</p>
<p style="direction:rtl;">و نيز " ... جمعيّت امم هر چند تشکيل شد ولی از عهدهء صلح
</p>
<p style="direction:rtl;">عمومی برنيايد امّا محکمهء کبری که حضرت بهاءاللّه بيان فرموده اين وظيفه
</p>
<p style="direction:rtl;">را بنهايت قدرت و قوّت ايفا خواهد کرد "(١٨) .
</p>
<p style="direction:rtl;">---------------------------------------------------------------------------------
</p>
<p style="direction:rtl;">١٥) رسالهء مدنيّه ، صفحات ٧٥ تا ٧٧ .
</p>
<p style="direction:rtl;">١٦) همين ايرادات بر سازمان ملل متّحد نيز وارد است .
</p>
<p style="direction:rtl;">١٧) مکاتيب عبدالبهاء جلد ٣ صفحهء ١٠٢ .
</p>
<p style="direction:rtl;">١٨) مکاتيب عبدالبهاء جلد ٣ صفحهء ١١١ .
</p>
<p style="direction:rtl;">ص ١٨٩
</p>
<p style="direction:rtl;">ديوان داوری بين الملل
</p>
<p style="direction:rtl;">همچنين حضرت بهاءاللّه تشکيل يک محکمهء کبرای بين المللی را توصيه
</p>
<p style="direction:rtl;">ميفرمايند تا اختلافات حاصله ميان ملل بعوض توسّل بجنگ بموجب حقّ
</p>
<p style="direction:rtl;">و عدالت تصفيه گردد . در نامه‌ای خطاب بمنشی کنفرانس داوری بين
</p>
<p style="direction:rtl;">الملل موهونگ (١٩) در ماه اوت ١٩١١ حضرت عبدالبهاء فرموده‌اند :
</p>
<p style="direction:rtl;">" چهل سال پيش در کتاب اقدس امر به الفت عمومی فرمود و جميع
</p>
<p style="direction:rtl;">دول را به صلح عمومی دعوت نمود که حدود و ثغور جميع دول بواسطه
</p>
<p style="direction:rtl;">مجلس دولی تعيين گردد که هيچ دولتی تجاوز از آن نتواند. و اگر نزاعی ميان
</p>
<p style="direction:rtl;">دو دولت حاصل شود در مجلس دولی محاکمه شود و مانند متنازعه بين افراد فصل شود 
</p>
<p style="direction:rtl;">و حکم گردد و اگر چنانچه يکطرف تمرّد نمايد جميع دول بر او قيام نمايند "(٢٠) .
</p>
<p style="direction:rtl;">در يکی از خطابات پاريس نيز در سال ١٩١١ فرموده‌اند :
</p>
<p style="direction:rtl;">" محکمه کبرائی بواسطه ملل و دول عالم که اعضايش منتخب از طرف
</p>
<p style="direction:rtl;">هر ملّت و حکومتی است تشکيل يابد. و در اين مجلس بزرگ اعضا در
</p>
<p style="direction:rtl;">کمال اتّحاد مجتمع شوند و منازعات بين المللی باين محکمه ارجاع گردد. وظيفهء
</p>
<p style="direction:rtl;">اين محکمه مشورت در هر قضيّه و حکميّت در هر امری از امور است والّا
</p>
<p style="direction:rtl;">اسباب جنگ پيش آيد تکليف اين محکمه جلوگيری از جنگ است "(٢١) .
</p>
<p style="direction:rtl;">در طی ربع قرن قبل از تشکيل جامعهء ملل يک ديوان داوری دائمی
</p>
<p style="direction:rtl;">در سال ١٩٠٠ در لاهه تشکيل شد و معاهدات حکميّت بسياری در آن
</p>
<p style="direction:rtl;">بامضاء رسيد ولی بيشتر آنها نواقصی داشت و منطبق با دستورات جامع
</p>
<p style="direction:rtl;">حضرت بهاءاللّه نبود بطوريکه هيچ معاهده‌ای که متضمّن همهء مسائل
</p>
<p style="direction:rtl;">----------------------------------------------------------------------------
</p>
<p style="direction:rtl;">١٩) . The Mohong.٢٠) مکاتيب عبدالبهاء جلد چهارم صفحهء ١٦١ .
</p>
<p style="direction:rtl;">٢١) ترجمه از متن انگليسی است .
</p>
<p style="direction:rtl;">ص ١٩٠
</p>
<p style="direction:rtl;">متنازع فيه بين دو قدرت بزرگ باشد بامضاء نرسيد اختلافات مربوط
</p>
<p style="direction:rtl;">بمصالح حياتی و حيثيّت ملّی و استقلال کشورها مخصوصاً مستثنی شده بود
</p>
<p style="direction:rtl;">و به آن هم اکتفا نشده بلکه فاقد ضمانتهای مؤثّری بود که مدلّ باشد بر اينکه
</p>
<p style="direction:rtl;">ملّتها نسبت بمواد معاهدات وفادار خواهند بود. از طرف ديگر در تعاليم
</p>
<p style="direction:rtl;">بهائی مسائل حدود و ثغور و شرافت ملّی و مصالح حياتی صراحتاً منظور
</p>
<p style="direction:rtl;">گرديده و هرگونه توافقی از ضمانت عاليهء جامعهء ملل جهانی برخوردار
</p>
<p style="direction:rtl;">خواهد بود. تنها موقعی که اين دستورات کاملاً اجرا شود ميتوان اميدوار
</p>
<p style="direction:rtl;">بود حکميّت بين المللی بمنتها مراتب امکانات ثمربخش خود رسيده و نحوست
</p>
<p style="direction:rtl;">جنگ بالاخره از جهان زائل گردد .
</p>
<p style="direction:rtl;">تحديد تسليحات
</p>
<p style="direction:rtl;">حضرت عبدالبهاء ميفرمايند : " دول عالم بايد بالاتّفاق همه در يک
</p>
<p style="direction:rtl;">زمان خلع سلاح نمايند. اگر يکی اسلحه را کنار گذارد و ديگران قبول
</p>
<p style="direction:rtl;">نکنند فايده ندارد. ملل عالم بايد متّحداً عهد وثيقی در اين امر خطير بنمايند
</p>
<p style="direction:rtl;">که بکلّی ادوات و آلات قتّاله را که هادم بنيان انسانيّت است ترک کنند. و تا
</p>
<p style="direction:rtl;">وقتی که يک ملّتی بر قوای عسکريّه و حربيّهء خود می‌افزايد ساير دول نيز
</p>
<p style="direction:rtl;">مجبور ميشوند که در اين مسابقهء جنون آميز نظر بمصالح طبيعی و فرضی بر
</p>
<p style="direction:rtl;">قوای خود بيفزايند "(٢٢) .
</p>
<p style="direction:rtl;">عدم مقاومت
</p>
<p style="direction:rtl;">بهائيان بعنوان يک جامعهء دينی بامر مؤکّد حضرت بهاءاللّه توسّل به
</p>
<p style="direction:rtl;">اسلحه را بخاطر حفظ منافع خويش حتّی به صرف دفاع از خود متروک
</p>
<p style="direction:rtl;">داشته‌اند . در ايران هزاران هزار بابی و بهائی بجهت آئين خويش بوضعی
</p>
<p style="direction:rtl;">----------------------------------------------------------------------------
</p>
<p style="direction:rtl;">٢٢) از خاطرات يوميّهء ميرزا احمد سهراب ، ماه مه ١٩١٤ ( ترجمه ) .
</p>
<p style="direction:rtl;">ص ١٩١
</p>
<p style="direction:rtl;">فجيع بهلاکت رسيدند. در اوايل امر بابيان در بعضی مواقع با اسلحه
</p>
<p style="direction:rtl;">و شمشير با کمال شجاعت و شهامت بدفاع از جان خود و خانواده‌شان
</p>
<p style="direction:rtl;">پرداختند ولکن حضرت بهاءاللّه اين عمل را منع فرمودند. حضرت عبدالبهاء
</p>
<p style="direction:rtl;">در اين باره چنين ميفرمايند :
</p>
<p style="direction:rtl;">" وقتی که بهاءاللّه ظاهر شدند اعلان فرمودند که باين وسائط تبليغ
</p>
<p style="direction:rtl;">امر ابداً جائز نه ولو مقصد مدافعه از خود باشد. مسئلهء تشهير شمشير را
</p>
<p style="direction:rtl;">منسوخ فرمودند و حکم جهاد را محو نمودند و فرمودند إِن تُقتلوا خير لکم من
</p>
<p style="direction:rtl;">أَن تَقتلوا، انتشار و ترويج امر اللّه به ثبات و ايقان يارانست و چون بدون خوف
</p>
<p style="direction:rtl;">و تشويش در کمال انقطاع باعلاء کلمة اللّه قيام کنند و چشم را از شئونات
</p>
<p style="direction:rtl;">عالم بربندند و بخدمت حضرت کبرياء مؤيّد شوند کلمة اللّه غالب و منصور
</p>
<p style="direction:rtl;">گردد. اين نفوس مقدّسه بخون خويش بر حقّيّت امر شهادت دهند
</p>
<p style="direction:rtl;">و بخلوص در ايمانشان و جانفشانی و استقامت ثابت کنند حقّ قادر بر انتشار
</p>
<p style="direction:rtl;">امرش و مغلوبيت اعدايش لازال بوده و هست. ناصر و معينی جز او نخواهيم
</p>
<p style="direction:rtl;">و جان بر کف نهاده مقابل دشمن ايستاده‌ايم و بشهادت کام دل و جان يابيم "(٢٣) .
</p>
<p style="direction:rtl;">حضرت بهاءاللّه بيکی از معاندين امر ميفرمايند :
</p>
<p style="direction:rtl;">" سبحان اللّه اين حزب بسلاح محتاج نه چه که کمر همّت لاجل
</p>
<p style="direction:rtl;">اصلاح عالم بسته‌اند جندشان اعمال طيّبه سلاحشان اخلاق مرضيّه
</p>
<p style="direction:rtl;">و سردارشان تقوی اللّه طوبی لمن انصف. لعمر اللّه اين حزب از صبر و سکون
</p>
<p style="direction:rtl;">و تسليم و رضا مظاهر عدل شده‌اند و در اصطبار بمقامی رسيده‌اند که کشته
</p>
<p style="direction:rtl;">شده‌اند و نکشته‌اند مع آنکه بر مظلومهای ارض وارد شد آنچه که تاريخ
</p>
<p style="direction:rtl;">عالم شبه آنرا ذکر ننموده و چشم امم مثلش را نديده. آيا سبب آنکه اين
</p>
<p style="direction:rtl;">بلايای عظيمه را قبول نموده‌اند و در دفع آن دست در نياورده‌اند چه بوده
</p>
<p style="direction:rtl;">-------------------------------------------------------------------------------
</p>
<p style="direction:rtl;">٢٣) اين بيانات از قلم حضرت عبدالبهاء مخصوص اين کتاب صادر گشته است .
</p>
<p style="direction:rtl;">ص ١٩٢
</p>
<p style="direction:rtl;">و علّت تسليم و سکون چه؟ سبب منع قلم اعلی در صباح و مساء و اخذ زمام
</p>
<p style="direction:rtl;">امور بقدرت و قوّت مولی الوری "(٢٤) .
</p>
<p style="direction:rtl;">صحّت و درستی سياست عدم مقاومت حضرت بهاءاللّه اکنون از
</p>
<p style="direction:rtl;">نتايج آن مشهود است. برای هر فرد بهائی که در ايران شهيد شد يکصد
</p>
<p style="direction:rtl;">نفر مؤمنين جديد بصفوف آن ديانت پيوستند و با روح مسرّت و شجاعتی که
</p>
<p style="direction:rtl;">اين شهدا نقد حيات خود را در پای محبوب و مولايشان نثار کردند بعالميان
</p>
<p style="direction:rtl;">در کمال وضوح ثابت و مبرهن ميدارد که آنها بحيات جديدی فائز شده‌اند
</p>
<p style="direction:rtl;">که در آن مرگ ترس و وحشتی ندارد حياتی که مشحون از کمال و نشاط دائمی 
</p>
<p style="direction:rtl;">است و لذائذ عالم ناسوت در مقام مقايسه با آن چون خاک بيمقدار و هولناکترين 
</p>
<p style="direction:rtl;">شکنجه‌ها و عذابهای جسمانی چون هوا خفيف و بی اعتبار است.
</p>
<p style="direction:rtl;">دفاع مشروع
</p>
<p style="direction:rtl;">با اينکه حضرت بهاءاللّه مانند حضرت مسيح به پيروان خود چه بحال
</p>
<p style="direction:rtl;">انفراد و چه بصورت جامعهء ديانتی توصيه ميفرمايند در مقابل دشمنان روش
</p>
<p style="direction:rtl;">عدم مقاومت و عفو و بخشش پيش گيرند در عين حال تعليم ميفرمايند که
</p>
<p style="direction:rtl;">تکليف جامعه جلوگيری از بيعدالتی و ظلم و عدوان است. هرگاه افراد مورد
</p>
<p style="direction:rtl;">ايذا واذيّت قرار گيرند برای آنها شايسته است عفو و صفح پيش گيرند و از
</p>
<p style="direction:rtl;">مقابله بمثل بپرهيزند ولکن جامعه نبايد در حدود حاکميّت خود اجازه دهد
</p>
<p style="direction:rtl;">قتل و غارت بدون مجازات ادامه يابد. وظيفهء يک دولت صالح آنست که از
</p>
<p style="direction:rtl;">ظلم و جور ممانعت نمايد و طاغيان متعدّيان را تنبيه کند (٢٥). جامعهء ملل نيز
</p>
<p style="direction:rtl;">همين وظيفهء را بر عهده دارد. هرگاه ملّتی بملّت ديگر ظلم و تعدّی نمايد
</p>
<p style="direction:rtl;">---------------------------------------------------------------------------------
</p>
<p style="direction:rtl;">٢٤) لوح ابن ذئب ، ص ٥٥.٢٥) بفصل طرز رفتار با مجرمين مراجعه شود .
</p>
<p style="direction:rtl;">ص ١٩٣
</p>
<p style="direction:rtl;">وظيفهء تمام ملل ديگر است که متّحداً قيام به رفع آن ظلم و تعدّی کنند.
</p>
<p style="direction:rtl;">حضرت عبدالبهاء ميفرمايند :
</p>
<p style="direction:rtl;">" ... يک وقتی اقوام همجيّهء وحشيّه بر هيئت اجتماعيّه هجوم نمايند تا
</p>
<p style="direction:rtl;">جميع را بقتل رسانند در چنين موردی دفاع لازم است "(٢٦) .
</p>
<p style="direction:rtl;">تا حال عادت نوع بشر بر اين بوده که هرگاه ملّتی بر ملّت ديگر
</p>
<p style="direction:rtl;">حمله مينمود ملل ديگر جهان بيطرف مانده و در آن واقعه مسئوليّتی قبول
</p>
<p style="direction:rtl;">نميکردند مگر آنکه منافع خودشان مستقيماً مورد تهديد قرار ميگرفت. در
</p>
<p style="direction:rtl;">اينصورت تمام سنگينی بار دفاع بعهدهء ملّتی بود که با وجود ضعف و بی
</p>
<p style="direction:rtl;">پناهی مورد تجاوز واقع شده بود . تعاليم حضرت بهاءاللّه اين وضع را دگرگون
</p>
<p style="direction:rtl;">ساخته و مسئوليّت دفاع را تنها بر عهدهء ملّت مورد تجاوز نميگذارد بلکه اين
</p>
<p style="direction:rtl;">مسئوليّت را متوجّه همهء ملل بالانفراد و بطور اجماع ميداند. نظر باينکه تمام
</p>
<p style="direction:rtl;">نوع بشر حکم يک جامعه دارد لهذا حمله بهر ملّتی بمنزلهء حمله بهمهء
</p>
<p style="direction:rtl;">آنهاست و بايد از طرف جامعه ملل تعقيب شود. هرگاه اين نظريّه پذيرفته
</p>
<p style="direction:rtl;">و بموجب آن عمل شود هر ملّتی که قصد حمله بملّت ديگر داشته باشد
</p>
<p style="direction:rtl;">قبلاً ميداند که نه تنها با مقاومت آن ملّت بخصوص بلکه با تمام ملل دنيا
</p>
<p style="direction:rtl;">سر و کار خواهد داشت و دانستن همين مطلب بخودی خود کافی است که
</p>
<p style="direction:rtl;">بی‌باکترين و جنگجوترين ملّتها را از اقدام بحمله باز دارد. و چون جمعيّتی
</p>
<p style="direction:rtl;">از ملل قوی و صلح دوست تشکيل گردد جنگ و ستيز از ميان خواهد رفت.
</p>
<p style="direction:rtl;">در اين دوره انتقال دنيا از وضع قديم هرج و مرج بين المللی بوضع جديد
</p>
<p style="direction:rtl;">تعاون و همکاری بين المللی باز ممکن است جنگهای تهاجمی بوقوع پيوندد
</p>
<p style="direction:rtl;">و در اينصورت عمليّات نظامی و توسّل بقوای قهريّه ديگر بخاطر اجرای عدالت بين المللی 
</p>
<p style="direction:rtl;">و وحدت و صلح لازم خواهد بود . حضرت عبدالبهاء در اين خصوص ميفرمايند :
</p>
<p style="direction:rtl;">----------------------------------------------------------------------------------
</p>
<p style="direction:rtl;">٢٦) لوح مبارک حضرت عبدالبهاء بافتخار يکی از اماءالرّحمن نقل از نسخهء خطّی .
</p>
<p style="direction:rtl;">ص ١٩٤
</p>
<p style="direction:rtl;">" بلی جهانگشائی و کشورستانی ممدوح و بلکه در بعضی اوقات جنگ
</p>
<p style="direction:rtl;">بنيان اعظم صلح است و تدمير سبب تعمير .مثلاً شهريار بزرگواری اگر در
</p>
<p style="direction:rtl;">مقابل عدوّی ياغی طاغی صف جنگ بيارايد و يا آنکه بجهت جمع شمل
</p>
<p style="direction:rtl;">هيئت و ممالک متشتّتهء پراکنده سمند همّت را در ميدان جلادت و شجاعت
</p>
<p style="direction:rtl;">برانگيزد خلاصه محاربه‌اش مبنی بر نوايای صالحه باشد فی الحقيقه اين قهر
</p>
<p style="direction:rtl;">عين لطف و اين ظلم جوهر عدل و اين جنگ بنيان آشتی است. اليوم شايستهء ملوک 
</p>
<p style="direction:rtl;">مقتدر تأسيس صلح عمومی است زيرا فی الحقيقه آزادی جهانيان است "(٢٧) .
</p>
<p style="direction:rtl;">اتّحاد شرق و غرب
</p>
<p style="direction:rtl;">عامل ديگری که در ايجاد صلح عمومی مؤثّر است اختلاط و امتزاج
</p>
<p style="direction:rtl;">شرق و غرب با يکديگر است. صلح اعظم تنها قطع مخاصمات نيست بلکه
</p>
<p style="direction:rtl;">عبارت از اتّحاد ثمربخش و تعاضد صميمانه ميان ملل دور افتاده و پراکندهء
</p>
<p style="direction:rtl;">روی زمين است که اثمار گرانبها ببار خواهد آورد. حضرت عبدالبهاء در
</p>
<p style="direction:rtl;">يکی از خطابات خود در پاريس فرموده‌اند :
</p>
<p style="direction:rtl;">" از بدايت عالم تا حال آفتاب حقيقت از افق شرق اشراق نموده.
</p>
<p style="direction:rtl;">حضرت موسی در شرق خلق را تربيت و هدايت نمود. از افق شرق حضرت
</p>
<p style="direction:rtl;">مسيح ظاهر شد. حضرت محمّد برای ملّتی در شرق مبعوث شد. حضرت
</p>
<p style="direction:rtl;">باب در بلاد شرق از ايران ظاهر شد. حضرت بهاءاللّه در شرق ظاهر شد و تعليم فرمود .
</p>
<p style="direction:rtl;">همهء اين مربّيان روحانی از شرق قيام کردند. اگر چه کوکب درخشان
</p>
<p style="direction:rtl;">مسيح از شرق طلوع نمود چون پرتو نورانی بر غرب انداخت انوار ملکوت
</p>
<p style="direction:rtl;">در غرب انتشارش بيشتر بود و نفوذ تعاليمش در عالم غرب بمراتب سريعتر از
</p>
<p style="direction:rtl;">محلّ ولادت و موطن مبارکش ترويج يافت .
</p>
<p style="direction:rtl;">---------------------------------------------------------------------------------
</p>
<p style="direction:rtl;">٢٧) رسالهء مدنيّه صفحات ٨٣-٨٤ .
</p>
<p style="direction:rtl;">ص ١٩٥
</p>
<p style="direction:rtl;">در اين ايّام شرق محتاج ترقّيات مادّيّه است و غرب محتاج کمالات
</p>
<p style="direction:rtl;">و فضائل روحانيّه. پس سزاوار اينست که غرب از انوار شرق استفاضه طلبد
</p>
<p style="direction:rtl;">و در مقابل آن بشرق از علوم و صنايعش بهره و نصيب دهد. اين مواهب بايد
</p>
<p style="direction:rtl;">معاوضه شود خاور و باختر بايد متّحداً نواقص يکديگر را اکمال نمايند اين
</p>
<p style="direction:rtl;">اتّحاد سبب تمدّن حقيقی گردد و مدنيّت مادّيّه منضمّ بمدنيّت روحانيّه شود.
</p>
<p style="direction:rtl;">چون اخذ و عطا از طرفين حصول يابد الفت و التيام عظيمی بخشد جميع
</p>
<p style="direction:rtl;">متّحد شوند و نهايت کمال جلوه کند امتزاج و امتشاج متينی رخ بگشايد
</p>
<p style="direction:rtl;">و جهان آئينهء مجلّای صفات الهيّه گردد .
</p>
<p style="direction:rtl;">پس ما جميعاً اهل شرق و غرب بايد شب و روز بدل و جان بکوشيم
</p>
<p style="direction:rtl;">اين مقصد جليل را انجام دهيم و الفت و اتّحاد را در بين ملل روی زمين
</p>
<p style="direction:rtl;">محکم و متين نمائيم تا دلها منشرح و چشمها روشن و توفيقات عظيمه هجوم
</p>
<p style="direction:rtl;">کند و سعادت نوع انسانی تحقّق يابد. اينست آن جنّتی که بايد بر ارض ظاهر شود وقتی 
</p>
<p style="direction:rtl;">که جميع بشر در ظلّ خيمهء وحدت و يگانگی در ملکوت ابهی محشور گردند "(٢٨) .
</p>
<p style="direction:rtl;">-------------------------------------------------------------------------------------
</p>
<p style="direction:rtl;">٢٨) ترجمه از متن انگليسی کتاب .
</p>
<p style="direction:rtl;">ص ١٩٦
</p>
<p style="direction:rtl;">ص ١٩٧
</p>
<p style="direction:rtl;">فصل يازدهم
</p>
<p style="direction:rtl;">احکام و تعاليم مختلفه
</p>
<p style="direction:rtl;">" بدان که همهء احکام الهی در هر عهد و عصر باقتضای وقت
</p>
<p style="direction:rtl;">تغيير ميکند و تبديل ميشود مگر شريعة حبّ که هميشه در
</p>
<p style="direction:rtl;">جريان است و هرگز تغيير باو راه نيابد و تبديل او را نجويد "(١) .
</p>
<p style="direction:rtl;">زندگی رهبانی
</p>
<p style="direction:rtl;">حضرت بهاءاللّه مانند حضرت محمّد پيروان خويش را از زندگی
</p>
<p style="direction:rtl;">رهبانی و انزوا نهی فرموده‌اند. در لوح ناپلئون سوم چنين مذکور است :
</p>
<p style="direction:rtl;">" يا ملأ الرّهبان لا تعتکفوا فی الکنائس و المعابد. ان اخرجوا باذنی ثمّ
</p>
<p style="direction:rtl;">اشتغلوا بما تنتفع به انفسکم و انفس العباد ... تزوّجوا ليقوم بعدکم احد
</p>
<p style="direction:rtl;">مقامکم انّا منعناکم عن الخيانة لا عمّا تظهر به الامانة. أ أخذتم اصول
</p>
<p style="direction:rtl;">انفسکم و نبذتم اصول اللّه ورائکم؟ اتّقوا اللّه و لا تکونوا من الجاهلين. لولا
</p>
<p style="direction:rtl;">الانسان من يذکرنی فی ارضی و کيف تظهر صفاتی و اسمائی؟ تفکّروا و لا تکونوا
</p>
<p style="direction:rtl;">من الّذين احتجبوا وکانوا من الرّاقدين. انّ الّذی ما تزوّج ( حضرت مسيح )
</p>
<p style="direction:rtl;">انّه ما وجد مقرّاً ليسکن فيه او يضع رأسه عليه بما اکتسبت ايدی الخائنين.
</p>
<p style="direction:rtl;">ليس تقديس نفسه بما عرفتم و عندکم من الاوهام بل بما عندنا ان اسئلوا
</p>
<p style="direction:rtl;">لتعرفوا مقامه الّذی کان مقدّساً عن ظنون من علی الارض کلّها طوبی للعارفين " .
</p>
<p style="direction:rtl;">--------------------------------------------------------------------------------
</p>
<p style="direction:rtl;">١) نقل از يکی از الواح حضرت بهاءاللّه ، نسخهء خطّی .
</p>
<p style="direction:rtl;">ص ١٩٨
</p>
<p style="direction:rtl;">آيا عجب نيست که فرق مسيحی زندگی رهبانی و عدم ازدواج را
</p>
<p style="direction:rtl;">برای طبقهء کشيش مقرّر کرده‌اند و حال آنکه ملاحظه کردند که حضرت
</p>
<p style="direction:rtl;">مسيح نفوس متأهّل را بسمت حواری خود انتخاب نمود و خود حواريّونش
</p>
<p style="direction:rtl;">زندگی پر ثمر و فعّالی داشته با مردم تماس نزديک و خلطه و آميزش داشتند ؟
</p>
<p style="direction:rtl;">در قرآن چنين مذکور است : " و قفّينا بعيسی ابن مريم و آتيناه
</p>
<p style="direction:rtl;">الانجيل و جعلنا فی قلوب الّذين اتّبعوه رأفة و رحمة و رهبانيّة ابتدعوها ما
</p>
<p style="direction:rtl;">کتبناها عليهم الّا ابتغاء رضوان اللّه فما رعوها حقّ رعايتها "(٢) .
</p>
<p style="direction:rtl;">حال در ازمنهء قديمه و اوضاع سابقه مقتضيات زندگی رهبانی
</p>
<p style="direction:rtl;">و اعتکاف هرچه بوده حضرت بهاءاللّه اعلام ميفرمايند که چنان مقتضياتی
</p>
<p style="direction:rtl;">ديگر وجود ندارد و شکّی نيست که انزوای عدّهء معتنابهی از نفوس مؤمن
</p>
<p style="direction:rtl;">و خدا ترس و عدم مخالطت و معاشرت آنها با ساير مردم و کناره‌گيری از
</p>
<p style="direction:rtl;">وظائف و مسئوليّتهای خانوادگی نتيجه‌اش فقر روحانی نژاد انسانی خواهد بود .
</p>
<p style="direction:rtl;">ازدواج
</p>
<p style="direction:rtl;">در تعاليم بهائی امر بتوحيد زوجه شده است و حضرت بهاءاللّه ازدواج را 
</p>
<p style="direction:rtl;">مشروط برضايت طرفين و ابوين آنها فرموده‌اند. در کتاب اقدس ميفرمايند :
</p>
<p style="direction:rtl;">" انّه قد حدّد فی البيان برضاء الطّرفين. انّا لمّا اردنا المحبّة و الوداد و
</p>
<p style="direction:rtl;">اتّحاد العباد لذا علّقناه باذن الابوين بعدهما لئلّا تقع بينهما الضّغينة و البغضاء " .
</p>
<p style="direction:rtl;">در اين خصوص حضرت عبدالبهاء در جواب سائلی ميفرمايند :
</p>
<p style="direction:rtl;">" امّا مسئله تزوّج بموجب شريعت اللّه اوّل بايد که شما يکی را بپسنديد بعد 
</p>
<p style="direction:rtl;">برضايت پدر و مادر مرهون. قبل از انتخاب شما آنان حقّ مداخله ندارند "(٣) .
</p>
<p style="direction:rtl;">--------------------------------------------------------------------------------------
</p>
<p style="direction:rtl;">٢) سورهء حديد ، ٥٧/٢٧ .
</p>
<p style="direction:rtl;">٣) نقل از نسخهء خطّی لوح مبارک بافتخار کوانيکی ياماموتو ( Kuwanicki Yamamoto )
</p>
<p style="direction:rtl;">. 
</p>
<p style="direction:rtl;">ص ١٩٩
</p>
<p style="direction:rtl;">حضرت عبدالبهاء ميفرمايند که در نتيجهء اين احتياط و حکمت
</p>
<p style="direction:rtl;">حضرت بهاءاللّه روابط غير مطلوبی که ميان خويشاوندان عروس و داماد
</p>
<p style="direction:rtl;">در کشورهای مسيحی و مسلمان ضرب المثل است تقريباً در بين بهائيان
</p>
<p style="direction:rtl;">مشاهده نميشود و طلاق هم کمتر اتّفاق ميافتد . آن حضرت در لوحی دربارهء
</p>
<p style="direction:rtl;">نکاح ميفرمايند : " امّا عقد بهائی ارتباط بين طرفين است و تعلّق خاطر بين
</p>
<p style="direction:rtl;">جهتين ولی بايد نهايت دقّت بنمايند و بر اخلاق همديگر واقف شوند و عهد
</p>
<p style="direction:rtl;">وثيق ارتباط ابدی حاصل شود و مقصد الفت و رفاقت و وحدت حيات
</p>
<p style="direction:rtl;">سرمدی باشد. و کلمهء رضا، زوج بايد در حضور واسطه و چند نفر انّا کلّ للّه
</p>
<p style="direction:rtl;">راضون بگويد و زوجه انّا کلّ للّه راضيات بگويد اينست عقد بهائی "(٤) .
</p>
<p style="direction:rtl;">مراسم ازدواج بهائی بسيار ساده است تنها چيزی که لازمست
</p>
<p style="direction:rtl;">اينست که در حضور لا اقلّ دو نفر شاهد داماد بگويد " انّا کلّ للّه
</p>
<p style="direction:rtl;">راضون " و در مقابل عروس بگويد انّا کلّ للّه راضيات " .
</p>
<p style="direction:rtl;">طلاق
</p>
<p style="direction:rtl;">در خصوص طلاق مثل مسئلهء ازدواج تعاليم انبياء بر طبق مقتضيات
</p>
<p style="direction:rtl;">ازمنه تغيير و تبديل يافته است. حضرت عبدالبهاء در لوحی دستور بهائی را
</p>
<p style="direction:rtl;">در خصوص طلاق چنين توصيف ميفرمايند :
</p>
<p style="direction:rtl;">" احبّاء ... بايد بر اين روش سلوک نمايند از طلاق نهايت اجتناب
</p>
<p style="direction:rtl;">داشته باشند مگر آنکه سبب مجبری در ميان آيد که طرفين از يکديگر بيزار
</p>
<p style="direction:rtl;">گردند و باطّلاع محفل روحانی قرار بر فصل دهند و يکسال بايد صبر و تحمّل
</p>
<p style="direction:rtl;">کنند. اگر در ظرف اين يکسال ائتلاف حاصل نشد طلاق واقع گردد ...
</p>
<p style="direction:rtl;">باری اساس ملکوت الهی الفت و محبّت است و وحدت است اتّصال است
</p>
<p style="direction:rtl;">نه انفصال اتّحاد است نه اختلاف علی الخصوص بين زوج و زوجه. اگر
</p>
<p style="direction:rtl;">---------------------------------------------------------------------------------------
</p>
<p style="direction:rtl;">٤) نقل از نسخهء خطّی لوح مبارک بافتخار خانم روزا وينتربرن ( Rosa Winterburn )
</p>
<p style="direction:rtl;">. 
</p>
<p style="direction:rtl;">ص ٢٠٠
</p>
<p style="direction:rtl;">سبب طلاق يکی از اين دو باشد البتّه در مشقّات عظيمه افتد و به وبال
</p>
<p style="direction:rtl;">عظيم گرفتار گردد و بی‌نهايت نادم و پشيمان شود "(٥) .
</p>
<p style="direction:rtl;">در مسئلهء طلاق مانند سائر مسائل بهائيان نه تنها مقيّد باجرای تعليم
</p>
<p style="direction:rtl;">بهائی هستند بلکه بايد قوانين کشوری را که در آن ساکنند نيز مراعات نمايند .
</p>
<p style="direction:rtl;">تقويم بهائی
</p>
<p style="direction:rtl;">ميان ملل متنوّعه در ازمنهء مختلفه برای اندازه‌گيری زمان و تعيين وقت
</p>
<p style="direction:rtl;">طريقه‌های چندی انتخاب و معمول گرديده است و هم اکنون تقويمهای
</p>
<p style="direction:rtl;">متعدّد در ميان ملل مورد استفاده است از قبيل تقويم گريگوری در غرب
</p>
<p style="direction:rtl;">اروپا و تقويم جوليان در چندين کشور اروپای شرقی و تقويم عبری در نزد
</p>
<p style="direction:rtl;">يهود و تقويم اسلامی در کشورهای مسلمان .
</p>
<p style="direction:rtl;">حضرت باب اهميّت و عظمت ظهوری را که تبشير ميکردند با
</p>
<p style="direction:rtl;">ابداع تقويمی جديد اعلام فرمودند. در اين تقويم بديع مانند تقويم
</p>
<p style="direction:rtl;">گريگوری حساب ماههای قمری متروک و سال شمسی اختيار گرديده است .
</p>
<p style="direction:rtl;">سال بهائی عبارت از نوزده ماه و ماه نوزده روز است که جمعاً ٣٦١
</p>
<p style="direction:rtl;">روز ميشود باضافهء چند روز زائد بر شهور که در سالهای معمولی چهار روز
</p>
<p style="direction:rtl;">و در سالهای کبيسه پنج روز است. اين چند روز در آخر ماه هيجدهم و قبل
</p>
<p style="direction:rtl;">از ماه نوزدهم گذاشته شده تا سال شمسی کامل گردد . حضرت باب اين
</p>
<p style="direction:rtl;">ماهها را از روی اسماء اللّه تسميه فرموده‌اند . سال جديد بهائی مانند سال
</p>
<p style="direction:rtl;">قديم ايران بموجب علوم فلکی تعيين شده و از اعتدال ربيعی ( معمولاً ٢١
</p>
<p style="direction:rtl;">مارس ) شروع ميشود و دور بهائی نيز از تاريخ اعلان امر حضرت باب
</p>
<p style="direction:rtl;">----------------------------------------------------------------------------
</p>
<p style="direction:rtl;">٥) لوح مبارک بافتخار احبّای امريکا مورّخ ١٢ نوامبر ١٩٢٠ .
</p>
<p style="direction:rtl;">ص ٢٠١
</p>
<p style="direction:rtl;">( يعنی ١٨٤٤ مسيحی يا ١٢٦٠ هجری قمری ) آغاز ميگردد .
</p>
<p style="direction:rtl;">آنچه مسلّم است اينست که در مستقبل قريب مقتضيات ايجاب
</p>
<p style="direction:rtl;">خواهد کرد که همهء ملل عالم در انتخاب يک تقويم مشترک متّفق شوند.
</p>
<p style="direction:rtl;">و بنابراين چقدر مناسب است که در اين عصر جديد وحدت و اتّحاد
</p>
<p style="direction:rtl;">تقويم بديعی عاری از ايرادات و حبّ و بغضها اختيار گردد تا بر خلاف
</p>
<p style="direction:rtl;">تقويمهای قبلی در نظر بخش بزرگی از ملل عالم قابل قبول باشد. و مشکل
</p>
<p style="direction:rtl;">بنظر ميآيد طرح و ترتيب ديگری بتوان يافت که از جهت سادگی و تناسب
</p>
<p style="direction:rtl;">بر تقويم موضوعهء حضرت باب ترجيح داشته باشد .
</p>
<p style="direction:rtl;">ماههای تقويم بهائی بشرح زير است :
</p>
<p style="direction:rtl;">١شهرالبهاء٢١مارس
</p>
<p style="direction:rtl;">٢شهرالجلال٩آوريل
</p>
<p style="direction:rtl;">٣شهرالجمال٢٨آوريل
</p>
<p style="direction:rtl;">٤شهرالعظمة١٧مه
</p>
<p style="direction:rtl;">٥شهرالنّور٥ژوئن
</p>
<p style="direction:rtl;">٦شهرالرّحمة٢٤ژوئن
</p>
<p style="direction:rtl;">٧شهرالکلمات١٣ژوئيه
</p>
<p style="direction:rtl;">٨شهرالکمال١اوت
</p>
<p style="direction:rtl;">٩شهرالاسماء٢٠اوت
</p>
<p style="direction:rtl;">١٠شهرالعزّة٨سپتامبر
</p>
<p style="direction:rtl;">١١شهرالمشيّة٢٧سپتامبر
</p>
<p style="direction:rtl;">١٢شهرالعلم١٦اکتبر
</p>
<p style="direction:rtl;">١٣شهرالقدرة٤نوامبر
</p>
<p style="direction:rtl;">١٤شهرالقول٢٣نوامبر
</p>
<p style="direction:rtl;">١٥شهرالمسائل١٢دسامبر
</p>
<p style="direction:rtl;">١٦شهرالشّرف٣١دسامبر
</p>
<p style="direction:rtl;">ص ٢٠٢
</p>
<p style="direction:rtl;">١٧شهرالسّلطان١٩ژانويه
</p>
<p style="direction:rtl;">١٨شهرالملک٧فوريه
</p>
<p style="direction:rtl;">ايّام اعطاءاز ٢٦فوريه تا اوّل مارس
</p>
<p style="direction:rtl;">١٩شهرالعلاء٢مارس
</p>
<p style="direction:rtl;">محافل روحانی
</p>
<p style="direction:rtl;">حضرت عبدالبهاء قبل از اينکه رسالت خود را در اين دنيا به پايان
</p>
<p style="direction:rtl;">رسانند برای توسعهء نظم اداری مقرّر در آثار حضرت بهاءاللّه شالوده
</p>
<p style="direction:rtl;">و اساسی محکم بنا نهادند. و برای اينکه مقام و اهميّت فوق العاده مؤسّسه محفل
</p>
<p style="direction:rtl;">روحانی را نشان دهند در لوحی اعلام فرمودند متن ترجمه‌ای که قبلاً
</p>
<p style="direction:rtl;">بنظر مبارکشان رسيده و تصحيح شده بوده است بايد قبل از انتشار
</p>
<p style="direction:rtl;">بتصويب محفل روحانی قاهره برسد .
</p>
<p style="direction:rtl;">منظور از محفل روحانی هيئت اداری مرکّب از نه نفر است که
</p>
<p style="direction:rtl;">ساليانه از طرف هر يک از جامعه‌های محلّی بهائی انتخاب ميشود. و باين
</p>
<p style="direction:rtl;">هيئت قدرت و اختيار تصميم در جميع مسائل و مجهودات مشترک آن جامعه
</p>
<p style="direction:rtl;">واگذار شده است. و اسم فعلی جنبهء موقّت دارد زيرا در آينده محافل
</p>
<p style="direction:rtl;">روحانی به بيوت عدل موسوم خواهند بود .
</p>
<p style="direction:rtl;">برخلاف تشکيلات کليساها اين هيئتهای بهائی بيشتر جنبهء مؤسّسات
</p>
<p style="direction:rtl;">اجتماعی دارند تا مذهبی. باين معنی که در جميع مسائل و مشکلاتی که
</p>
<p style="direction:rtl;">ميان بهائيان پيش ميآيد بر مبنای مشورت عمل ميکنند و از بهائيان دعوت
</p>
<p style="direction:rtl;">ميگردد اختلافات خود را بمحاکم رسمی مراجعه ندهند و سعی ميکنند
</p>
<p style="direction:rtl;">اصول وحدت و عدالت در سراسر جامعه حفظ و تقويت شود .
</p>
<p style="direction:rtl;">محفل روحانی را بهيچوجه نميتوان با کشيش يا اسقف مقايسه کرد
</p>
<p style="direction:rtl;">و مسئوليّتهای آن عبارتست از وقايه و نشر تعاليم ، تحريص و تشويق عموم
</p>
<p style="direction:rtl;">بخدمت ، ادارهء محافل و مجالس ملاقات ، حفظ وحدت جامعه، ادارهء
</p>
<p style="direction:rtl;">ص ٢٠٣
</p>
<p style="direction:rtl;">املاک و موقوفات بهائی بعنوان امناء جامعه و احراز سمت نمايندگی جامعهء
</p>
<p style="direction:rtl;">بهائی در روابط با محيط خارج و مناسبات با ساير جوامع بهائی .
</p>
<p style="direction:rtl;">ماهيّت محفل روحانی چه محلّی و چه ملّی در بخش مربوط بالواح
</p>
<p style="direction:rtl;">وصايای حضرت عبدالبهاء در آخرين فصل اين کتاب بطور تفصيل بيان
</p>
<p style="direction:rtl;">گرديده است. امّا وظايف عموميّهء آن از طرف حضرت شوقی افندی
</p>
<p style="direction:rtl;">وليّ امراللّه بشرح زير تبيين شده است :
</p>
<p style="direction:rtl;">" مسئلهء تبليغ و ادارهء امور آن و روش و وسائط و کيفيّت ترويج
</p>
<p style="direction:rtl;">و تقويت آن هر چند از نظر مصالح امريّه مهمّ و ضروری است ولی بهيچوجه
</p>
<p style="direction:rtl;">نبايد تنها موضوعی باشد که مورد توجّه محافل روحانيّه قرار ميگيرد. مطالعهء
</p>
<p style="direction:rtl;">دقيق الواح حضرت بهاءاللّه و حضرت عبدالبهاء بخوبی نشان ميدهد که
</p>
<p style="direction:rtl;">وظائف ديگری که از لحاظ مصالح امری حائز اهميّت کمتر نيست بر
</p>
<p style="direction:rtl;">عهدهء نمايندگان منتخب ياران قرار دارد .
</p>
<p style="direction:rtl;">از جملهء فرائض آن است که بيدار و هشيار و مراقب و متوجّه بوده
</p>
<p style="direction:rtl;">همواره هيکل امر اللّه را از سهام بدخواهان و هجوم اعدا محافظه نمايند .
</p>
<p style="direction:rtl;">از جمله فرائض ازدياد روح محبّت و ائتلاف در بين ياران و ازالهء آثار
</p>
<p style="direction:rtl;">عدم اعتماد و برودت و جدائی از قلوب و تبديل آن بروح تعاون صميمی در
</p>
<p style="direction:rtl;">سبيل خدمت بامر اللّه است .
</p>
<p style="direction:rtl;">از جملهء فرائض آن است که بتمام همّت همواره بکوشند تا دست
</p>
<p style="direction:rtl;">مساعدت بسوی فقرا و مرضی و عجزا و ايتام و ارامل از جميع طوائف
</p>
<p style="direction:rtl;">و اجناس و قبائل بگشايند .
</p>
<p style="direction:rtl;">از جملهء فرائض توسّل بجميع وسائل ممکنه برای ترقّی و پيشرفت
</p>
<p style="direction:rtl;">جوانان در شئون مادّی و معنوی و تدارک وسائط لازمه برای تربيت اطفال
</p>
<p style="direction:rtl;">و تأسيس معاهد و مؤسّسات تربيتی در صورت امکان و اشراف بر امور اين مؤسّسات 
</p>
<p style="direction:rtl;">و تشبّث بوسائل و اسباب فعّاله جهت ترويج و پيشرفت مصالح آنان است .
</p>
<p style="direction:rtl;">از جملهء فرائض تربيت و تمشيت محافل منظّم ملاقاتی ياران و انعقاد
</p>
<p style="direction:rtl;">ص ٢٠٤
</p>
<p style="direction:rtl;">احتفالات اعياد و ايّام متبرّکه و اجتماعات مخصوص جهت ترويج و پيشرفت
</p>
<p style="direction:rtl;">مصالح اجتماعی و علمی و روحانی جمهور ملّت است .
</p>
<p style="direction:rtl;">از جملهء فرائض در اين ايّام که امر اللّه هنوز در مرحلهء طفوليّت
</p>
<p style="direction:rtl;">است اشراف بر کلّيّهء مطبوعات و ترجمه‌های بهائی و نيز نظارت در نشر
</p>
<p style="direction:rtl;">و توزيع کلّيّهء آثار مربوط بامر اللّه است بنحوی که اين آثار شايسته و متين
</p>
<p style="direction:rtl;">و خالی از خطا انتشار يابد "(٦) .
</p>
<p style="direction:rtl;">ارزش امکانات موهوبه در مؤسّسات بهائی تنها موقعی تشخيص داده
</p>
<p style="direction:rtl;">ميشود که شخص بخوبی دريابد تمدّن جديد بعلّت فقدان قوّهء روحانی با
</p>
<p style="direction:rtl;">چه سرعتی رو باضمحلال و نابودی ميرود و تنها قوّهء روحانی است که
</p>
<p style="direction:rtl;">احساس مسئوليّت و حالت خضوع و خشوع به زمامداران و انقياد و اطاعت
</p>
<p style="direction:rtl;">شايسته بافراد واعضای جامعهء انسانی ارزانی ميدارد .
</p>
<p style="direction:rtl;">اعياد بهائی و ايّام محرّمه
</p>
<p style="direction:rtl;">١- عيد نوروز اوّل سال نو بهائی٢١ مارس
</p>
<p style="direction:rtl;">٢- اوّل عيد رضوان٢١ آوريل
</p>
<p style="direction:rtl;">٣- نهم عيد رضوان٣٠ آوريل
</p>
<p style="direction:rtl;">٤- دوازدهم عيد رضوان٢ مه
</p>
<p style="direction:rtl;">٥- اظهار امر حضرت باب (٧)٢٣ مه
</p>
<p style="direction:rtl;">٦- صعود حضرت بهاءاللّه٢٩ مه
</p>
<p style="direction:rtl;">٧- شهادت حضرت باب٩ ژوئيه
</p>
<p style="direction:rtl;">٨- تولّد حضرت باب٢٠ اکتبر
</p>
<p style="direction:rtl;">٩- تولّد حضرت بهاءاللّه١٢ نوامبر
</p>
<p style="direction:rtl;">----------------------------------------------------------------------------
</p>
<p style="direction:rtl;">٦) نقل از کتاب Baha'i Administration " " صفحات ٣٧-٣٨ ( ترجمه ) .
</p>
<p style="direction:rtl;">٧) تولّد حضرت عبدالبهاء نيز در روز اظهار امر حضرت باب واقع شده است .
</p>
<p style="direction:rtl;">ص ٢٠٥
</p>
<p style="direction:rtl;">مناسبات امريّه
</p>
<p style="direction:rtl;">- روز ميثاق٢٦ نوامبر
</p>
<p style="direction:rtl;">- صعود حضرت عبدالبهاء٢٨ نوامبر
</p>
<p style="direction:rtl;">اعياد
</p>
<p style="direction:rtl;">فرح و نشاط ديانت بهائی در ضمن جشنها و ايّام تعطيل متعدّد ساليانه ظاهر و آشکار ميشود .
</p>
<p style="direction:rtl;">حضرت عبدالبهاء بمناسبت عيد نوروز در سال ١٩١٢ در اسکندريّهء مصر چنين فرموده‌اند :
</p>
<p style="direction:rtl;">" در شرايع مقدّسهء الهيّه در هر دوری و کوری نيز ايّام سرور و حبوری
</p>
<p style="direction:rtl;">و اعياد مبارکی که در آن روز اشغال متفرّقه ممنوع تجارت و صناعت
</p>
<p style="direction:rtl;">و زراعت خلاصه هر عملی حرام است بايد کلّ بسرور و شادمانی پردازند
</p>
<p style="direction:rtl;">و اجتماع کنند و محافل عمومی بيارايند و حکم يک انجمن حاصل کنند تا
</p>
<p style="direction:rtl;">وحدت ملّت و الفت و يگانگی در جميع انظار مجسّم شود. و چون روز
</p>
<p style="direction:rtl;">مبارکی است نبايد آنروز را مهمل گذاشت بی‌نتيجه نمود که ثمر آن روز
</p>
<p style="direction:rtl;">محصور در سرور و شادمانی ماند. در چنين يوم مبارکی بايد تأسيس مشروعی
</p>
<p style="direction:rtl;">گردد که فوائد و منافع آن برای ملّت دائمی ماند ... امروز نتيجه و ثمری
</p>
<p style="direction:rtl;">اعظم از هدايت خلق نيست زيرا اين خلق بيچاره از جميع مواهب الهيّه
</p>
<p style="direction:rtl;">علی الخصوص ايران و ايرانيان بی‌نصيب مانده‌اند. احبّای الهی در چنين
</p>
<p style="direction:rtl;">روزی البتّه بايد يک آثار خيريّه معنويّه بگذارند که آن آثار خيريّه شمول بر
</p>
<p style="direction:rtl;">جميع نوع انسانی داشته باشد زيرا در اين دور بديع هر عمل خيری بايد
</p>
<p style="direction:rtl;">عمومی باشد يعنی شمول بر جميع بشر داشته باشد اختصاص به بهائيان
</p>
<p style="direction:rtl;">نداشته باشد ... چونکه ظهور رحمانيّت الهی است ... لهذا اميدم چنانست
</p>
<p style="direction:rtl;">که احبّای الهی هر يک از برای عموم بشر رحمت پروردگار باشند "(٨) .
</p>
<p style="direction:rtl;">-------------------------------------------------------------------------------------
</p>
<p style="direction:rtl;">٣) خطابهء مبارک در رملهء اسکندريّه در روز نوروز غرّهء ربيع‌الثّانی ، ٣٣٠١ (" خطابات
</p>
<p style="direction:rtl;">مبارکهء حضرت عبدالبهاء در اروپا و امريکا ") صفحات ٢٧٦-٢٧٧ .
</p>
<p style="direction:rtl;">ص ٢٠٦
</p>
<p style="direction:rtl;">اعياد نوروز و رضوان و سالروز تولّد حضرت باب و حضرت بهاءاللّه
</p>
<p style="direction:rtl;">و اظهار امر حضرت باب ( که توأم با تولّد حضرت عبدالبهاست ) بزرگترين
</p>
<p style="direction:rtl;">ايّام فرح و سرور بهائيان است . در ايران اين اعياد با مهمانيها و احتفالات
</p>
<p style="direction:rtl;">و نواختن موسيقی و تلاوت الواح و ترنّم اشعار و ادای نطقهای مختصر بمقتضای
</p>
<p style="direction:rtl;">موقع از طرف حاضران برگزار ميشود . ايّام زائده بر شهور ميان ماههای
</p>
<p style="direction:rtl;">هيجدهم و نوزدهم ( از ٢٦ فوريه تا اوّل مارس ) بضيافت ياران و دادن
</p>
<p style="direction:rtl;">هديه‌ها و دستگيری فقرا وعيادت مرضی و غيره صرف ميگردد . يوم شهادت
</p>
<p style="direction:rtl;">حضرت باب و صعود حضرت بهاءاللّه و حضرت عبدالبهاء نيز هر سال با
</p>
<p style="direction:rtl;">کمال وقار بوسيلهء مجلس تذکّر و ادای نطقها وتلاوت مناجات و الواح تجليل ميگردد .
</p>
<p style="direction:rtl;">صيام
</p>
<p style="direction:rtl;">- ايّام صيام نوزده روز است که از تاريخ دوم مارس شروع ميشود .
</p>
<p style="direction:rtl;">ماه نوزدهم که ماه صيام است بلافاصله پس از ضيافتهای ايّام
</p>
<p style="direction:rtl;">زائده بر شهور ( ايّام هاء ) شروع ميشود و مدّت نوزده روز از طلوع تا
</p>
<p style="direction:rtl;">غروب آفتاب بايد از تناول غذا و آشاميدنی امساک نمود. و چون ماه صيام با
</p>
<p style="direction:rtl;">اعتدال ربيعی خاتمه مييابد ايّام روزه هميشه در يک فصل يعنی بهار در
</p>
<p style="direction:rtl;">نيمکرهء شمالی و پائيز در نيمکرهء جنوبی واقع ميشود و هرگز با شدّت گرمای
</p>
<p style="direction:rtl;">تابستانی يا سورت سرمای زمستانی که باعث زحمت و مشقّت است
</p>
<p style="direction:rtl;">تصادف نميکند. بعلاوه در آن فصل طول روزها از طلوع تا غروب آفتاب
</p>
<p style="direction:rtl;">در قسمت مسکونی کرهء زمين تقريباً يکسان است يعنی تقريباً از ساعت
</p>
<p style="direction:rtl;">شش صبح تا شش عصر . اطفال و عجزه و مسافران و يا کسانيکه بسنّ هرم
</p>
<p style="direction:rtl;">رسيده يا ضعيف باشند ( و از جمله زنان باردار و شيرده ) از روزه معاف هستند .
</p>
<p style="direction:rtl;">ص ٢٠٧
</p>
<p style="direction:rtl;">دلائل زيادی در دست است که روزهء سالانه بطوريکه در تعاليم
</p>
<p style="direction:rtl;">بهائی امر شده فوائد جسمانی بسيار دارد ولکن همانطور که مقصد از
</p>
<p style="direction:rtl;">ضيافت بهائی صرفاً تناول غذای جسمانی نيست بلکه مقصد اصلی ذکر
</p>
<p style="direction:rtl;">الهی است که غذای روحانی است بهمين قسم روزهء بهائی فقط امساک از
</p>
<p style="direction:rtl;">غذای جسمانی با آنکه آنهم بتصفيهء بدن کمک ميکند نيست بلکه مقصد
</p>
<p style="direction:rtl;">اصلی اجتناب از شهوات و مشتهيات نفسانی و انقطاع از ما سوی اللّه است .
</p>
<p style="direction:rtl;">حضرت عبدالبهاء ميفرمايند :
</p>
<p style="direction:rtl;">" صيام رمزی است . صيام عبارت از اجتناب از مشتهيات نفسانی
</p>
<p style="direction:rtl;">است . صيام جسمانی رمزی از آن است ، سبب تذکّر است. باين معنی که
</p>
<p style="direction:rtl;">همانطور که انسان از غذاهای جسمانی امساک ميکند از مشتهيات و آمال
</p>
<p style="direction:rtl;">نفسانی نيز بايد اجتناب کند ولی تنها امساک از غذا اثر روحانی ندارد
</p>
<p style="direction:rtl;">اين تنها يک رمز و تذکّر است والّا اهميّتی ندارد. پس صيام عبارت از
</p>
<p style="direction:rtl;">امساک تامّ از غذا نيست و بهترين ملاک برای غذا خوردن اينست که
</p>
<p style="direction:rtl;">شخص زياده از حدّ و کمتر از احتياج نخورد اعتدال لازمست. در
</p>
<p style="direction:rtl;">هندوستان جماعتی موجود است که بخود رياضت ميدهد و بتدريج از
</p>
<p style="direction:rtl;">غذا کم ميکند تا اينکه تقريباً بهيچ ميرسد ولی به هوش آنها صدمه وارد
</p>
<p style="direction:rtl;">ميشود. شخص اگر مغز و جسمش بر اثر فقدان غذا ضعيف باشد قادر
</p>
<p style="direction:rtl;">نخواهد بود بآستان الهی خدمت کند و بخوبی نميتواند ببيند "(٩) .
</p>
<p style="direction:rtl;">احتفالات
</p>
<p style="direction:rtl;">حضرت عبدالبهاء برای حضور مرتّب ياران در احتفالات و شرکت
</p>
<p style="direction:rtl;">در عبادت خداوند و تشريح و مطالعهء تعاليم الهی و برای مشاوره در پيشرفت
</p>
<p style="direction:rtl;">-----------------------------------------------------------------------------------------------
</p>
<p style="direction:rtl;">نقل از مقالهء ميس استيونس در مجلّهء فورت نايتلی رويو"Fortnightly Review" ژوئن ١٩١١(ترجمه).
</p>
<p style="direction:rtl;">ص ٢٠٨
</p>
<p style="direction:rtl;">امر نهايت اهمّيّت ميدهند . در يکی از الواح ميفرمايند : " ارادهء الهی تعلّق
</p>
<p style="direction:rtl;">داشته و دارد که روز بروز اتّحاد و اتّفاق ياران الهی و اماء رحمن ... بيفزايد
</p>
<p style="direction:rtl;">و تا چنين نگردد ابداً کار از پيش نرود و اعظم اسباب اتّحاد و اتّفاق جميع
</p>
<p style="direction:rtl;">محافل روحانی است بسيار مهمّ است اين مسئله و مغناطيس تأييد الهی "(١٠) .
</p>
<p style="direction:rtl;">در اجتماعات روحانيّهء بهائيان بايد از مشاجره و مذاکره در مسائل
</p>
<p style="direction:rtl;">سياسی و شئون دنيوی احتراز گردد . يگانه مقصد احبّا بايد تعليم و تعلّم حقايق
</p>
<p style="direction:rtl;">روحانيّه باشد و قلوب از محبّة اللّه سرشار گردد تا با انقياد کامل تسليم
</p>
<p style="direction:rtl;">مشيّة اللّه شوند و ظهور ملکوت الهی را تسهيل نمايند . در ضمن خطابی
</p>
<p style="direction:rtl;">در نيويورک بسال ١٩١٢ حضرت عبدالبهاء فرمودند :
</p>
<p style="direction:rtl;">" محفل بهائی بايد محفل ملأ اعلی باشد و بانوار ملأ اعلی روشن قلوب
</p>
<p style="direction:rtl;">بايد مانند مرآت صافيه گردد تا انوار شمس حقيقت در آن بتابد. هر سينه
</p>
<p style="direction:rtl;">مرکز مخابرهء تلغرافی شود که يکطرف سيم در دل باشد و طرف ديگر در ملأ
</p>
<p style="direction:rtl;">اعلی تا مخابره از طرفين مستمرّ شود باين طريق الهامات ملکوت ابهی موج
</p>
<p style="direction:rtl;">زند و در جميع مذاکرات الفت حاصل شود ... هر چه الفت و اتّحاد و محبّت
</p>
<p style="direction:rtl;">در ميان شما بيشتر باشد توفيقات الهيّه بيشتر ميرسد و تأييد و توفيق جمال
</p>
<p style="direction:rtl;">مبارک نصير و معين گردد "(١١) .
</p>
<p style="direction:rtl;">و در يکی از الواح ميفرمايند :
</p>
<p style="direction:rtl;">" و امّا در محافل منعقده بايد بکلّی مکالمات خارجه واقع نگردد بلکه
</p>
<p style="direction:rtl;">مصاحبت محصور در ترتيل آيات و قرائت کلمات و اموريکه راجع بامر اللّه
</p>
<p style="direction:rtl;">است باشد مثل بيان حجج و براهين و دليل واضح مبين و آثار محبوب العالمين.
</p>
<p style="direction:rtl;">و نفوسی که در آن محفلند قبل از دخول بايد بنهايت نظافت آراسته و توجّه
</p>
<p style="direction:rtl;">-------------------------------------------------------------------------------
</p>
<p style="direction:rtl;">١٠) در لوحی بافتخار مستر آرتور اگنو . ( Arthur Agenew )
</p>
<p style="direction:rtl;">١١) ترجمه از متن انگليسی کتاب .
</p>
<p style="direction:rtl;">ص ٢٠٩
</p>
<p style="direction:rtl;">بملکوت ابهی نموده در کمال خضوع و خشوع وارد گردند و در حين تلاوت
</p>
<p style="direction:rtl;">صمت و سکوت کنند و اگر نفسی مکالمه خواهد بايد در نهايت خضوع
</p>
<p style="direction:rtl;">بنطقی فصيح و بيانی بليغ باشد "(١٢) .
</p>
<p style="direction:rtl;">ضيافت نوزده روزه
</p>
<p style="direction:rtl;">پس از صعود حضرت عبدالبهاء ضيافت نوزده روزه که اوّلين روز
</p>
<p style="direction:rtl;">هر ماه بهائی تشکيل ميگردد با توسعهء نظم اداری بهائی اهمّيّت مخصوص
</p>
<p style="direction:rtl;">يافته است. زيرا نه فقط اجتماعی است که وقت آن صرف دعا و مناجات
</p>
<p style="direction:rtl;">و تلاوت آثار مقدّسه ميشود بلکه وسيله‌ايست برای مشاورهء عمومی در
</p>
<p style="direction:rtl;">خصوص همهء مسائل جاری بهائی و معاشرت و آشنائی دوستان با يکديگر .
</p>
<p style="direction:rtl;">اين ضيافت فرصتی است که محفل روحانی گزارش فعّاليّتهای خود را
</p>
<p style="direction:rtl;">به جامعه ميدهد و از آنها دعوت ميکند در خصوص نقشه‌های محفل مشورت
</p>
<p style="direction:rtl;">کنند و راههای جديد و مفيدتری برای خدمت پيشنهاد نمايند .
</p>
<p style="direction:rtl;">مشرق الاذکار
</p>
<p style="direction:rtl;">حضرت بهاءاللّه به پيروانشان دستور فرموده‌اند در هر کشور و شهری
</p>
<p style="direction:rtl;">معابدی بنا کنند و اين معابد را بنام مشرق الاذکار تسميه فرموده‌اند.
</p>
<p style="direction:rtl;">عمارت مشرق الاذکار بايد دارای نه جبهه و روی آن گنبد باشد و از
</p>
<p style="direction:rtl;">جهت نقشه و ظرافت ساختمان تا سر حدّ امکان ممتاز گردد. اين بنا در باغ
</p>
<p style="direction:rtl;">وسيعی مزيّن به فوّاره‌ها و درختان و انواع گلها مرتفع ميگردد و در اطراف آن
</p>
<p style="direction:rtl;">بناهای فرعی ساخته ميشود که برای مقاصد فرهنگی و تربيتی و امور خيريّه
</p>
<p style="direction:rtl;">و اجتماعی بکار ميرود بطوريکه عبادت خداوند در اين معبد با شادی
</p>
<p style="direction:rtl;">-------------------------------------------------------------------------------
</p>
<p style="direction:rtl;">١٢) در لوحی بافتخار حضرت اخوالشّهيد نقل از نسخهء خطّی .
</p>
<p style="direction:rtl;">ص ٢١٠
</p>
<p style="direction:rtl;">و مسرّت و حظّ و لذّت از زيبائيهای طبيعت و هنر و سعی و عمل برای بهبود
</p>
<p style="direction:rtl;">اوضاع اجتماعی توأم ميگردد " (١٣) .
</p>
<p style="direction:rtl;">در ايران تا بحال بهائيان از ساختن اين معابد عمومی ممنوع بوده‌اند
</p>
<p style="direction:rtl;">و باينجهت اوّلين مشرق الاذکار بزرگ در عشق آباد روسيّه (١٤) بنا
</p>
<p style="direction:rtl;">گرديده است. حضرت عبدالبهاء اوّلين سنگ دومين مشرق الاذکار بهائی
</p>
<p style="direction:rtl;">را در طيّ مسافرت خود بامريکا در سال ١٩١٢ در ساحل درياچهء
</p>
<p style="direction:rtl;">ميشيگان واقع در چند ميلی شمال شيکاگو بدست خود نصب فرمودند (١٥).
</p>
<p style="direction:rtl;">حضرت عبدالبهاء در الواح مبارکهء خود در باره امّ المعابد غرب چنين ميفرمايند :
</p>
<p style="direction:rtl;">" حال الحمد للّه از جميع اقاليم عالم بقدر امکان اعانت پياپی
</p>
<p style="direction:rtl;">بمشرق الاذکار امريک ارسال ميگردد ... از يوم آدم تا بحال چنين امری
</p>
<p style="direction:rtl;">واقع نشده که از اقصی بلاد آسيا اعانت بجهت اقصی بلاد امريکا ارسال
</p>
<p style="direction:rtl;">گردد اينست قوّهء ميثاق الهی ... فتعجّبوا من ذلک يا اولی الالباب. اميد
</p>
<p style="direction:rtl;">------------------------------------------------------------------------------------
</p>
<p style="direction:rtl;">١٣) بمناسبت مشرق الاذکار قطعه شعری را که تنيسن ( Tennyson ) شاعر معروف
</p>
<p style="direction:rtl;">انگليسی در ديوان خود موسوم به " رؤيای اکبر " مورّخ ١٨٩٢ سروده جالب بنظر ميرسد
</p>
<p style="direction:rtl;">( قطعه شعر مزبور توسّط ع . بشيرالهی بشعر فارسی برگردانيده شده است ) بشرح ذيل :
</p>
<p style="direction:rtl;">خواب ديدم که معبدی از سنگبمبارک مقام ميسازم
</p>
<p style="direction:rtl;">نه کليسا نه مسجد و نه کنشتساده‌تر از امام ميسازم
</p>
<p style="direction:rtl;">معبدی با شکوه و درها بازکه درآيد شميم امر مبين
</p>
<p style="direction:rtl;">تا حقيقت شود محافظ صلحتا محبّت شود بعدل قرين
</p>
<p style="direction:rtl;">١٤) اين اوّلين مشرق الاذکار بهائی بسال ١٩٤٨ بر اثر زلزلهء سخت آسيب ديد و چند
</p>
<p style="direction:rtl;">سال بعد بکلّی ويران گرديد .
</p>
<p style="direction:rtl;">١٥) ساختمان اين معبد بسال ١٩٥٣ تکميل گرديد. بعد از آن تاريخ مشرق الاذکارهای
</p>
<p style="direction:rtl;">ديگری در کامپالا در يوگاندا ، سيدنی در استراليا ، فرانکفورت در آلمان ، پاناما
</p>
<p style="direction:rtl;">در آمريکای مرکزی و ساموا در پاسيفيک ساخته شده و در هند نيز معبد ديگری در دست
</p>
<p style="direction:rtl;">ساختمان است. در حال حاضر که سال ١٩٨٥ است زمين ١٢٤ مشرق الاذکار ديگر
</p>
<p style="direction:rtl;">خريداری شده است ( بفصل آخر کتاب مراجعه شود ) .
</p>
<p style="direction:rtl;">ص ٢١١
</p>
<p style="direction:rtl;">است ياران الهی يد قدرتی بنمايند و مبلغی عظيم برای اين بنا تدارک کنند ...
</p>
<p style="direction:rtl;">اختيار با خود اشخاص است اگر کسی بخواهد صرف امر ديگری نمايد
</p>
<p style="direction:rtl;">مختار است تعرّض باطل ولی بيقين بدانيد که اهمّ امور حال بنای مشرق
</p>
<p style="direction:rtl;">الاذکار است ... سرّ اين بنا عظيم است حال کشف آن ممکن نه ولی
</p>
<p style="direction:rtl;">ساختمانش امروز نهايت اهمّيّت دارد . "... مشرق الاذکار را تفرّعات
</p>
<p style="direction:rtl;">مهمّه مقرّر که از اساسهای اصلی شمرده ميشود مکتب اطفال ايتام است
</p>
<p style="direction:rtl;">و بيمارستان فقرا و اجزاء خانه و محلّ عجزه و مدرسهء علوم عاليه و مسافرخانه
</p>
<p style="direction:rtl;">است مقصد اين است که در هر شهری بايد باين ترتيب يک مشرق الاذکار
</p>
<p style="direction:rtl;">عظيم تأسيس شود ... در مشرق الاذکار هر روز صبح مراسم بعمل ميآيد
</p>
<p style="direction:rtl;">و در خود معبد موسيقی نخواهد بود در عمارتی نزديک بايد تمام مراسم
</p>
<p style="direction:rtl;">ضيافت و جشن و مهمانی و کنونشن و اجتماعات عمومی و احتفالات روحانی
</p>
<p style="direction:rtl;">بجا آورده شود و قرائت مناجات و آيات بالحان بديع در نفس مشرق الاذکار
</p>
<p style="direction:rtl;">بدون آلات موسيقی بايد صورت گيرد. ابواب مشرق الاذکار را بروی عموم
</p>
<p style="direction:rtl;">نوع بشر بگشائيد وقتيکه اين مؤسّسات يعنی مدرسه و مريضخانه و مسافرخانه
</p>
<p style="direction:rtl;">و دارالعجزه و دانشگاه علوم عاليه و ساير عمارات برای امور خيريّه بنا شد
</p>
<p style="direction:rtl;">درهای آن بايد بروی تمام ملل و اديان باز باشد . بهيچوجه بند و قيدی نبايد
</p>
<p style="direction:rtl;">باشد امور خيريّهء آن بايد صرف عموم از هر رنگ و نژاد گردد درهايش
</p>
<p style="direction:rtl;">بايد بروی عموم نوع بشر باز باشد و بدون تعصّب و با محبّت برای همه . بنای
</p>
<p style="direction:rtl;">مرکزی مخصوص تلاوت آيات و ادعيه و نيايش است . باينطريق ... ديانت با
</p>
<p style="direction:rtl;">علم هم‌آهنگ شود و علم بخدمت دين پردازد و هر دو مواهب مادّی
</p>
<p style="direction:rtl;">و روحانی خود را بر نوع انسان مبذول دارند "(١٦) .
</p>
<p style="direction:rtl;">----------------------------------------------------------------------------
</p>
<p style="direction:rtl;">١٦) قسمی نقل از اصل الواح و فقراتی ترجمه از متن انگليسی کتاب است .
</p>
<p style="direction:rtl;">ص ٢١٢
</p>
<p style="direction:rtl;">حيات بعد از ممات
</p>
<p style="direction:rtl;">حضرت بهاءاللّه تعليم ميفرمايند که حيات جسمانی تنها مرحلهء جنينی
</p>
<p style="direction:rtl;">حيات ماست و خلاصی از تن مانند تولّد جديد است که بوسيلهء آن روح
</p>
<p style="direction:rtl;">انسانی بحيات کاملتر و آزادتری داخل ميشود و در اين خصوص ميفرمايند :
</p>
<p style="direction:rtl;">" فاعلم انّه يصعد حين ارتقائه الی ان يحضر بين يدی اللّه فی هيکل لا
</p>
<p style="direction:rtl;">تغيّره القرون و الاعصار و لا حوادث العالم و ما يظهر فيه. و يکون باقياً بدوام
</p>
<p style="direction:rtl;">ملکوت اللّه و سلطانه و جبروته و اقتداره. و منه تظهر آثار اللّه و صفاته و عناية
</p>
<p style="direction:rtl;">اللّه و الطافه. انّ القلم لا يقدر ان يتحرّک علی ذکر هذا المقام و علوّه و سموّه
</p>
<p style="direction:rtl;">علی ما هو عليه و تدخله يد الفضل الی مقام لا يعرف بالبيان و لا يذکر بما
</p>
<p style="direction:rtl;">فی الامکان. طوبی لروح خرج من البدن مقدّساً عن شبهات الامم انّه يتحرک
</p>
<p style="direction:rtl;">فی هواء ارادة ربّه و يدخل فی الجنّة العليا و تطوفه طلعات الفردوس الاعلی
</p>
<p style="direction:rtl;">و يعاشر انبياء اللّه و اوليائه و يتکلّم معهم و يقصّ عليهم ما ورد عليه فی سبيل
</p>
<p style="direction:rtl;">اللّه ربّ العالمين. لو يطّلع احد علی ما قدّر له فی عوالم اللّه ربّ العرش و
</p>
<p style="direction:rtl;">الثّری ليشتعل فی الحين شوقاً لذاک المقام الامنع الارفع الاقدس الابهی ...
</p>
<p style="direction:rtl;">و اينکه سؤال از کيفيّت آن نمودی انّه لا يوصف و لاينبغی ان يذکر الّا علی
</p>
<p style="direction:rtl;">قدر معلوم. انبياء و مرسلين محض هدايت خلق بصراط مستقيم حقّ آمده‌اند
</p>
<p style="direction:rtl;">و مقصود آنکه عباد تربيت شوند تا در حين صعود با کمال تقديس و تنزيه
</p>
<p style="direction:rtl;">و انقطاع قصد رفيق اعلی نمايند. لعمر اللّه اشراقات آن ارواح سبب ترقّيات
</p>
<p style="direction:rtl;">عالم و مقامات امم است. ايشانند مايه وجود و علّت عظمی از برای ظهورات
</p>
<p style="direction:rtl;">و صنايع عالم. بهم تمطر السّحاب و تنبت الارض. هيچ شيئی از اشياء بی‌سبب
</p>
<p style="direction:rtl;">و علّت و مبدأ موجود نه و سبب اعظم ارواح مجرّده بوده و خواهد بود و فرق
</p>
<p style="direction:rtl;">اين عالم با آن عالم مثل فرق عالم جنين و اين عالم است "(١٧) .
</p>
<p style="direction:rtl;">همچنين حضرت عبدالبهاء ميفرمايند :
</p>
<p style="direction:rtl;">----------------------------------------------------------------------------
</p>
<p style="direction:rtl;">١٧) لوح عبدالوهاب ، مجموعهء الواح مبارکه ، صفحات ١٦٣-١٦٤ .
</p>
<p style="direction:rtl;">ص ٢١٣
</p>
<p style="direction:rtl;">" اسرار و رموزی که انسان در اين عالم ترابی از آن غافل است در
</p>
<p style="direction:rtl;">عالم ملکوت کشف کند و بر اسرار حقيقت اطّلاع يابد و بطريق اولی
</p>
<p style="direction:rtl;">نفوسی را که معاشر و موافق بوده خواهد شناخت. البتّه نفوس مقدّسه با
</p>
<p style="direction:rtl;">چشمی پاک و بصيرتی تابناک بعنايات الهيّه در ملکوت انوار محرم اسرار
</p>
<p style="direction:rtl;">و بموهبت مشاهدهء حقيقت هر نفسی از اخيار مستفيض و برخوردار و بلقاء اللّه
</p>
<p style="direction:rtl;">واضحاً مشهوداً در آنعالم محظوظ و شادمان و در انجمن آسمانی جميع
</p>
<p style="direction:rtl;">ياران قديم و جديد الهی را حاضر يابند - فرق و تميز بين نفوس البتّه بعد از
</p>
<p style="direction:rtl;">صعود از اين عالم فانی واضح گردد. امّا اين تميز نه از حيثيّت مکان است
</p>
<p style="direction:rtl;">بلکه بالنّسبه بعالم جان و وجدان است زيرا ملکوت الهی مقدّس از زمان
</p>
<p style="direction:rtl;">و مکان است عالمی ديگر و جهانی ديگر است. يقين بدان در عوالم الهيّه
</p>
<p style="direction:rtl;">ياران روحانی يکديگر را بشناسند و انيس و مونس همديگرند ولی انس روحانی 
</p>
<p style="direction:rtl;">دارند. و همچنين اگر نفس ديگری را دوست داشته باشد در عالم ملکوت فراموش 
</p>
<p style="direction:rtl;">نشود و حتّی در آنجا حياتی را که در اين عالم داشتی فراموش ننمائی "(١٨) .
</p>
<p style="direction:rtl;">بهشت و دوزخ
</p>
<p style="direction:rtl;">حضرت بهاءاللّه و حضرت عبدالبهاء آنچه را که در کتب مقدّسه
</p>
<p style="direction:rtl;">قبل در خصوص بهشت و دوزخ نقل گرديده مشابه داستان خلقت عالم در
</p>
<p style="direction:rtl;">تورات رمز ميدانند و نه صورت ظاهر و ميفرمايند که بهشت حالت کمال
</p>
<p style="direction:rtl;">و دوزخ عالم نقائص است ، بهشت کسب رضای الهی و انس و الفت با
</p>
<p style="direction:rtl;">همگنان است و دوزخ فقدان چنين يکرنگی و الفت ، بهشت عبارت از
</p>
<p style="direction:rtl;">کيفيّت حيات روحانی است و دوزخ موت روحانی. هرکس ممکن است
</p>
<p style="direction:rtl;">در اين هيکل جسمانی در بهشت يا در دوزخ باشد فرح و سرور آسمانی فرح
</p>
<p style="direction:rtl;">----------------------------------------------------------------------------
</p>
<p style="direction:rtl;">١٨) ترجمه از متن انگليسی کتاب .
</p>
<p style="direction:rtl;">ص ٢١٤
</p>
<p style="direction:rtl;">و سرور روح است و آلام دوزخ عبارت از محروميّت از اين فرح و سرور است .
</p>
<p style="direction:rtl;">حضرت عبدالبهاء ميفرمايند : " چون بنور ايمان از ظلمات اين
</p>
<p style="direction:rtl;">رذائل خلاص شوند و باشراق شمس حقيقت منوّر و بجميع فضائل مشرّف
</p>
<p style="direction:rtl;">گردند اين را اعظم مکافات شمرند و جنّت حقيقی دانند. بهمچنين مجازات
</p>
<p style="direction:rtl;">معنويّه يعنی عذاب و عقاب وجودی را ابتلای بعالم طبيعت و احتجاب از
</p>
<p style="direction:rtl;">حقّ و جهل و نادانی و انهماک در شهوات نفسانی و ابتلای برذائل حيوانی
</p>
<p style="direction:rtl;">و اتّصاف بصفات ظلمانی ... و اين را اعظم عقوبات و عذاب دانند ...
</p>
<p style="direction:rtl;">مکافات اخروی کمالات و نعمی است که در عوالم روحانی بعد از
</p>
<p style="direction:rtl;">عروج از اين عالم حاصل گردد ... مکافات اخروی نعم و الطاف روحانی
</p>
<p style="direction:rtl;">است مثل انواع نعمتهای روحانی در ملکوت الهی و حصول آرزوی دل و جان
</p>
<p style="direction:rtl;">و لقای رحمن در جهان ابدی. و همچنين مجازات اخرويّه ... محروميّت
</p>
<p style="direction:rtl;">از عنايات خاصّهء الهيّه و مواهب لاريبيّه و سقوط در اسفل درکات وجوديّه
</p>
<p style="direction:rtl;">است. و هر نفسی که از اين الطاف الهی محروم ولو بعد از موت باقی است
</p>
<p style="direction:rtl;">ولی در نزد اهل حقيقت حکم اموات دارد ... غنای آن عالم تقرّب بحقّ
</p>
<p style="direction:rtl;">است در اينصورت يقين است که مقرّبان درگاه الهی را شفاعت جائز و اين
</p>
<p style="direction:rtl;">شفاعت مقبول حقّ ... حتّی کسانی که در گناه و عدم ايمان مرده‌اند ممکن
</p>
<p style="direction:rtl;">است که تغيير نمايند يعنی مظهر غفران شوند و اين بفضل الهی است نه
</p>
<p style="direction:rtl;">بعدل زيرا فضل اعطاء بدون استحقاق است و عدل اعطاء باستحقاق.
</p>
<p style="direction:rtl;">چنانچه ما در اينجا قوّه داريم که در حقّ اين نفوس دعا نمائيم همينطور
</p>
<p style="direction:rtl;">در عالم ديگر هم که عالم ملکوت باشد همين قوّه را دارا خواهيم بود ...
</p>
<p style="direction:rtl;">پس در آن عالم هم ميتوانند ترقّی کنند همچنانکه در اينجا ميتوانند به تضرّع اقتباس 
</p>
<p style="direction:rtl;">انوار نمايند در آنجا هم ميتوانند طلب غفران نمايند به تضرّع و رجا اقتباس انوار کنند ...
</p>
<p style="direction:rtl;">پيش از خلع اين قالب عنصری و بعد از خلع ترقّی در کمالات
</p>
<p style="direction:rtl;">دارد نه در رتبه ... ديگر يک موجودی بالاتر از انسان کامل نيست لکن
</p>
<p style="direction:rtl;">ص ٢١٥
</p>
<p style="direction:rtl;">انسان که برتبهء انسان رسيد ديگر ترقّی در کمالات دارد نه در رتبه چه که
</p>
<p style="direction:rtl;">ديگر رتبه‌ای بالاتر از انسان کامل نيست که انتقال بآن رتبه کند فقط در
</p>
<p style="direction:rtl;">رتبهء انسانيّت ترقّی دارد زيرا کمالات انسانيّه غير متناهی است. مثلاً هر
</p>
<p style="direction:rtl;">قدر عالم باشد مافوق آن تصوّر گردد و چون کمالات انسانيّه غير متناهی
</p>
<p style="direction:rtl;">است پس بعد از صعود از اين عالم نيز ترقّيات در کمالات تواند نمود "(١٩) .
</p>
<p style="direction:rtl;">وحدت دو عالم
</p>
<p style="direction:rtl;">وحدت عالم انسانی بطوريکه حضرت بهاءاللّه تعليم ميفرمايند تنها
</p>
<p style="direction:rtl;">مربوط بنفوسی نيست که هنوز در قيد حيات جسمانی هستند بلکه شامل
</p>
<p style="direction:rtl;">جميع نوع بشر است خواه در قالب عنصری باشند يا نباشند و نه فقط
</p>
<p style="direction:rtl;">نفوسی که حاليه در روی زمين زندگی ميکنند بلکه تمام آنهائی که در عالم
</p>
<p style="direction:rtl;">روحانی هستند نيز اعضاء و اجزاء هيکل واحدی هستند که کاملاً بهمديگر
</p>
<p style="direction:rtl;">ارتباط دارند. و اين ارتباط روحانی يکی با ديگری گذشته از اينکه غير
</p>
<p style="direction:rtl;">ممکن و خلاف طبيعت نيست بلکه ثابت و ضروری است. کسانيکه قوای
</p>
<p style="direction:rtl;">روحانيّه ‌شان هنوز توسعه نيافته از اين ارتباط حياتی بيخبرند ولی همينکه آن
</p>
<p style="direction:rtl;">قوا رشد و نموّ يابد ارتباط روحی با نفوسی که پشت پرده‌اند بتدريج مفهوم
</p>
<p style="direction:rtl;">و قطعی ميشود. نزد انبيا و اوليا اين ارتباط روحانی بقسمی واضح و حقيقتش
</p>
<p style="direction:rtl;">لائح است که رؤيای معمولی و گفتگو نزد ساير افراد انسانی عادی و متداول است .
</p>
<p style="direction:rtl;">حضرت عبدالبهاء ميفرمايند :
</p>
<p style="direction:rtl;">" رؤيای انبيا خواب نيست بلکه اکتشافات روحانی است و اين
</p>
<p style="direction:rtl;">----------------------------------------------------------------------------------------------
</p>
<p style="direction:rtl;">١٩) مفاوضات فصول " بقای روح درس اوّل " و " مسئله‌ای که کمالات وجود غير متناهی
</p>
<p style="direction:rtl;">است " و " در بيان مقام انسان و ترقّيات او بعد از صعود " صفحات ١٦٩ ، ١٧٠ ،١٧٥ ، ١٧٩ .
</p>
<p style="direction:rtl;">ص ٢١٦
</p>
<p style="direction:rtl;">حقيقت دارد. ميفرمايد که شخصی را در چنين صورتی ديدم و چنين گفتم
</p>
<p style="direction:rtl;">و چنان جواب داد. اين رؤيا در عالم بيداريست نه خواب بلکه اکتشافات روحانی است ...
</p>
<p style="direction:rtl;">ادراکات روحانيّه و مکاشفات وجدانيّه اتّحادی مقدّس از وهم
</p>
<p style="direction:rtl;">و قياس و الفتی منزّه از زمان و مکان در ميان روحانيان هست. مثلاً در انجيل
</p>
<p style="direction:rtl;">مذکور که در جبل طابور موسی و ايليا نزد مسيح آمدند و اين واضح است
</p>
<p style="direction:rtl;">که اين الفت جسمانی نبود يک کيفيّت روحانيّه است ... ( اين قبيل
</p>
<p style="direction:rtl;">مخابرات ) حقيقت دارد و آثار عجيبه در عقول و افکار حاصل گردد
</p>
<p style="direction:rtl;">و انجذابات عظيمه در قلوب پديد شود "(٢٠) .
</p>
<p style="direction:rtl;">با وجود تصديق حقيقت اين قوای روحانيّهء خارق‌العاده معذلک
</p>
<p style="direction:rtl;">آن حضرت تحذير ميفرمايند که نبايد قبل از موقع اصرار در ظهور و بروز آن
</p>
<p style="direction:rtl;">شود زيرا تنها اگر ما بموجب تعاليم و وصايای انبيا در طريق ترقّيات
</p>
<p style="direction:rtl;">روحانيّه سالک شويم اين قوا در موقع خود بطبيعت حال بر ما مکشوف
</p>
<p style="direction:rtl;">خواهند شد، آن حضرت ميفرمايند :
</p>
<p style="direction:rtl;">" مداخله در قوای روحی عالم بعد در حاليکه هنوز ما در اين دنيا
</p>
<p style="direction:rtl;">هستيم مداخله در حالت روح در عالم بعد است. اگر چه قوای روحی
</p>
<p style="direction:rtl;">حقيقت دارد ولکن بحال عادی در اين دنيا فعّاليّتی ندارد. طفل در رحم
</p>
<p style="direction:rtl;">مادر دارای چشم و گوش و دست و پا و غيره است ولی فعّال نيستند. مقصد
</p>
<p style="direction:rtl;">اصلی از حيات در اين عالم مادّی ورود بعالم حقيقت است و آنجاست که آن
</p>
<p style="direction:rtl;">قوا بفعّاليّت خواهد پرداخت و تعلّق بآن عالم دارد "(٢١)٠
</p>
<p style="direction:rtl;">مخابره با ارواح متصاعدين نبايد تنها از جهت احضار روح يا بر
</p>
<p style="direction:rtl;">سبيل کنجکاوی و تفريح بعمل آيد بلکه برای کسانيکه در يک طرف پرده
</p>
<p style="direction:rtl;">قرار دارند يک موقعيّت ممتاز و ادای وظيفهء است که نفوس خلف حجاب را
</p>
<p style="direction:rtl;">---------------------------------------------------------------------------------------
</p>
<p style="direction:rtl;">٢٠) مفاوضات فصل " الهام و کشفيّات و رؤيا و تسخير ارواح " صفحات ١٩٠-١٩١ .
</p>
<p style="direction:rtl;">٢١) ترجمه از يادداشتهای خانم بوکتن . ( Miss Buckton ) .
</p>
<p style="direction:rtl;">ص ٢١٧
</p>
<p style="direction:rtl;">دوست بدارند و درباره آنها کمک و دعا کنند و به اين جهت بهائيان مأمورند
</p>
<p style="direction:rtl;">برای اموات دعا و مناجات نمايند .
</p>
<p style="direction:rtl;">حضرت عبدالبهاء در سال ١٩٠٤ به مسيس روزنبرگ فرمودند " موهبت
</p>
<p style="direction:rtl;">شفاعت از کمالاتيست که به مقرّبان درگاه الهی و مظاهر ربّانيّه تعلّق دارد.
</p>
<p style="direction:rtl;">حضرت مسيح را قدرت شفاعت و طلب غفران دشمنانش بود چه وقتی که
</p>
<p style="direction:rtl;">در اين عالم بود و چه از عالم بالا دارای اين قوّه بوده و هست. ( حضرت
</p>
<p style="direction:rtl;">عبدالبهاء ذکر هيچ متصاعدی را نميفرمايند مگر آنکه رحمة اللّه عليه يا
</p>
<p style="direction:rtl;">عباراتی که همين معنی از آن مستفاد ميشود بفرمايند ). مؤمنين بانبيا نيز
</p>
<p style="direction:rtl;">ميتوانند طلب مغفرت جهت نفوس نمايند. پس نبايد گمان نمائيم نفوسی که
</p>
<p style="direction:rtl;">از حقّ غافل‌اند در گناه و عدم ايمان مرده‌اند در عذاب ابدی و هلاکت‌اند
</p>
<p style="direction:rtl;">چه که قوّه نافذهء شفاعت در حقّ هميشه موجود است ... اغنياء
</p>
<p style="direction:rtl;">روحانی در عالم بالا فقرا را مساعدت کنند چنانچه در اين عالم اغنيا فقرا
</p>
<p style="direction:rtl;">را مساعدت نمايند. در جميع عوالم همه مخلوق خدا هستند و بفضل او محتاج
</p>
<p style="direction:rtl;">هرگز از عنايت و رحمت مستغنی نبوده و نخواهند بود. و چون کلّ محتاج حقّ
</p>
<p style="direction:rtl;">هستند هر قدر بيشتر تضرّع و مناجات کنند غنی‌تر گردند. در آن عالم متاعی
</p>
<p style="direction:rtl;">و غنائی و مساعدت و کمکی جز شفاعت نيست پس نفوسی که هنوز ترقّی
</p>
<p style="direction:rtl;">کامل ننموده‌اند اوّل بواسطهء تضرّع و ابتهال با دعای مقدّسين تحصيل ترقّی
</p>
<p style="direction:rtl;">نمايند و بعد بواسطهء دعا و رجای خود ميتوانند ترقّی کنند " .
</p>
<p style="direction:rtl;">و نيز ميفرمايند : " نفوسی که صعود کرده‌اند دارای صفاتی ديگرند
</p>
<p style="direction:rtl;">که خلق اين عالم از آن بيخبرند معذلک انفصالی در ميان نيست
</p>
<p style="direction:rtl;">در حالت تضرّع و دعا اين کيفيّت با يکديگر اتّصال يابد. پس در حقّ آنها
</p>
<p style="direction:rtl;">دعا کنيد مثل اينکه آنها در حقّ شما دعا ميکنند "(٢٢). و چون از حضرت
</p>
<p style="direction:rtl;">عبدالبهاء سؤال شد، آيا بوسيلهء ايمان و محبّت ممکن است معرفت ظهور
</p>
<p style="direction:rtl;">---------------------------------------------------------------------------
</p>
<p style="direction:rtl;">٢٢) ترجمه از کتاب “Abdu'l-Baha in London " صفحهء ٠٩٧
</p>
<p style="direction:rtl;">ص ٢١٨
</p>
<p style="direction:rtl;">جديد را باطّلاع متصاعدينی که بی خبر از آن درگذشته‌اند رسانيد؟ در
</p>
<p style="direction:rtl;">جواب فرمودند :
</p>
<p style="direction:rtl;">" بلی البتّه مادام که ادعيهء مخلصانه هميشه تأثير دارد لهذا در عالم
</p>
<p style="direction:rtl;">ديگر نفوذش شديد است هرگز انقطاع و فصلی نيست بين ما و نفوسی که در
</p>
<p style="direction:rtl;">آن عالم‌اند ولکن تأثيرات حقيقيّهء معنويّه‌اش در عالم ديگر است نه در اين
</p>
<p style="direction:rtl;">دنيا "(٢٣) .
</p>
<p style="direction:rtl;">از طرف ديگر حضرت بهاءاللّه ميفرمايند :
</p>
<p style="direction:rtl;">" والّذی عمل بما امر به يصلّين عليه الملأ الاعلی و الجّنة العليا و اهل
</p>
<p style="direction:rtl;">خباء العظمة بامر اللّه العزيز الحميد ...".
</p>
<p style="direction:rtl;">و چون از حضرت عبدالبهاء سؤال شد، چگونه است که قلب انسان
</p>
<p style="direction:rtl;">بندای باطنی گاهی بفکر دوستی ميافتد که بعالم ديگر شتافته است ؟ در
</p>
<p style="direction:rtl;">جواب فرمودند در ايجاد قانون الهی چنين بوده که ضعيف اميدش بقوی
</p>
<p style="direction:rtl;">است بنفوسی که توجّه ميکنيد ممکن است واسطهء قدرت الهی باشند حتّی وقتی که 
</p>
<p style="direction:rtl;">همين دنيا هستند ولکن معطی قوّه بجميع خلق يگانه روح مقدّس الهی است "(٢٤) .
</p>
<p style="direction:rtl;">شرّ وجود ندارد
</p>
<p style="direction:rtl;">بموجب نظريّهء بهائی مبتنی بر وحدانيّت الهيّه شيئی که فی حدّ ذاته
</p>
<p style="direction:rtl;">شرّ باشد وجود ندارد زيرا تنها يک حقيقت لايتناهی در عالم بيش نيست.
</p>
<p style="direction:rtl;">اگر در عالم وجود غير از آن حقيقت لايتناهی شرّی وجود ميداشت اين
</p>
<p style="direction:rtl;">امر متناقض با لايتناهی بودن آن حقيقت ميگرديد. درست همانطور که
</p>
<p style="direction:rtl;">------------------------------------------------------------------------------------------------
</p>
<p style="direction:rtl;">٢٣) ترجمه ، نقل از يادداشتهای ماری هَندفورد فورد "Mary Hanford Ford" پاريس ١٩١١.
</p>
<p style="direction:rtl;">٢٤) ترجمه نقل از کتاب “Abdu'l-Baha in London " " صفحهء ٩٨ .
</p>
<p style="direction:rtl;">ص ٢١٩
</p>
<p style="direction:rtl;">تاريکی فقدان يا درجهء کمتری از نور است بهمين قسم شرّ نيز فقدان يا
</p>
<p style="direction:rtl;">درجهء کمتری از خير است يعنی بحال نقص است. شخص شرير کسی
</p>
<p style="direction:rtl;">است که کمالات فطری او هنوز رشد نکرده است. و اگر خودخواه است
</p>
<p style="direction:rtl;">عيب در آن نيست که خود را دوست دارد زيرا هرگونه محبّت ولو حبّ
</p>
<p style="direction:rtl;">ذات محبوب و ملکوتی است، عيب در اينجاست که حبّ نفس او فرومايه
</p>
<p style="direction:rtl;">و نامناسب و ناموجّه است و نسبت بديگران و نسبت بخداوند فاقد محبّت
</p>
<p style="direction:rtl;">است. چنين شخصی تنها خود را نوع بالاتری از حيوان ميبيند و سفيهانه جنبهء
</p>
<p style="direction:rtl;">پست طبيعت خود را مانند يک سگ خانگی نوازش ميکند و نميداند که
</p>
<p style="direction:rtl;">نتيجهء اينکار از نوازش آن سگ بدتر است .
</p>
<p style="direction:rtl;">حضرت عبدالبهاء در يکی از مکاتيب خود ميفرمايند :
</p>
<p style="direction:rtl;">" و امّا ما سألت انّ عبدالبهاء قد ذکر لبعض الاحبّاء انّ الشّرّ ليس له
</p>
<p style="direction:rtl;">وجود بل هو امر عدميّ، هذا هو الحقّ. لانّ اعظم الشّرور الضّلالة
</p>
<p style="direction:rtl;">و الاحتجاب عن الحقّ و الضّلالة هی عدم الهدی و الظّلمة عدم النّور و الجهل
</p>
<p style="direction:rtl;">عدم العلم و الکذب عدم الصّدق و العمی عدم البصر و الصّمّ عدم السّمع
</p>
<p style="direction:rtl;">فالضّلالة و العمی و الصّمّ و الجهل امور عدميّة "(٢٥) .
</p>
<p style="direction:rtl;">و نيز ميفرمايند :
</p>
<p style="direction:rtl;">" در فطرت شرّی نيست کلّ خير است حتّی صفات و خلقی که
</p>
<p style="direction:rtl;">مذموم و ملازم ذاتی بعضی از نوع انسانی است ولی فی الحقيقه مذموم نه.
</p>
<p style="direction:rtl;">مثلاً در بدايت حيات ملاحظه ميشود که طفل در شير خوردن از پستان
</p>
<p style="direction:rtl;">آثار حرص از او واضح و آثار غضب و قهر از او مشهود. پس حسن و قبح
</p>
<p style="direction:rtl;">در طبيعت انسان خلقی است و اين منافی خيريّت محض در خلقت و فطرت
</p>
<p style="direction:rtl;">است. جواب اينست که حرص که طلب ازدياد است صفت ممدوح است
</p>
<p style="direction:rtl;">امّا اگر موقعش صرف شود. مثلاً اگر انسان حرص در تحصيل علوم
</p>
<p style="direction:rtl;">و معارف داشته باشد و يا آنکه حرص در رحم و مروّت و عدالت داشته باشد
</p>
<p style="direction:rtl;">-----------------------------------------------------------------------------
</p>
<p style="direction:rtl;">٢٥) نقل از نسخهء خطّی يکی از الواح مبارکهء حضرت عبدالبهاء .
</p>
<p style="direction:rtl;">ص ٢٢٠
</p>
<p style="direction:rtl;">بسيار ممدوح است و اگر بر ظالمان خونخوار که مانند سباع درنده هستند
</p>
<p style="direction:rtl;">قهر و غضب نمايد بسيار ممدوح است ولی اگر اين صفات را در غير
</p>
<p style="direction:rtl;">مواضع صرف نمايد مذموم است ... بهمچنين جميع اخلاق فطريّهء انسان
</p>
<p style="direction:rtl;">که سرمايهء حياتست اگر در موارد غير مشروعه اظهار و استعمال شود
</p>
<p style="direction:rtl;">مذموم گردد. پس واضح شد که فطرت خير محض است "(٢٦) .
</p>
<p style="direction:rtl;">پس شرّ هميشه عدم حيات است هرگاه جنبهء سفلای فطرت انسانی
</p>
<p style="direction:rtl;">بدون تناسب رشد کند علاج آن نيست که از حيات آن کاسته شود بلکه
</p>
<p style="direction:rtl;">بايد جنبهء عليا را بيشتر تقويت کرد تا تعادل برقرار گردد. حضرت مسيح
</p>
<p style="direction:rtl;">ميفرمايد : " من آمدم تا ايشان حيات يابند و آنرا زيادتر حاصل کنند "(٢٧) .
</p>
<p style="direction:rtl;">اين چيزيست که همهء ما بآن نيازمنديم حيات و حيات بيشتر و بيشتر و حياتی
</p>
<p style="direction:rtl;">که حقيقتاً حيات باشد . حضرت بهاءاللّه نيز مانند مسيح ميفرمايند :
</p>
<p style="direction:rtl;">" قد جاء الغلام ليحيی العالم "(٢٨) .
</p>
<p style="direction:rtl;">و نيز در خطاب باصحاب ميفرمايند : " تعالوا لنجعلکم محيی العالم "(٢٩) .
</p>
<p style="direction:rtl;">----------------------------------------------------------------------------------
</p>
<p style="direction:rtl;">٢٦) مفاوضات فصل " اخلاق متفاوتهء نوع انسان " صفحات ١٦٣-١٦٤ .
</p>
<p style="direction:rtl;">٢٧) انجيل يوحنّا ، ١٠/١٠ .
</p>
<p style="direction:rtl;">٢٨) لوح رئيس ، مجموعهء الواح حضرت بهاءاللّه ، چاپ مصر ، صفحهء ٩٠ .
</p>
<p style="direction:rtl;">٢٩) سورهء هيکل ، آثار قلم اعلی ، ١/٤٦ .
</p>
<p style="direction:rtl;">ص ٢٢١
</p>
<p style="direction:rtl;">فصل دوازدهم
</p>
<p style="direction:rtl;">دين و علم
</p>
<p style="direction:rtl;">حضرت امير داماد حضرت رسول اکرم فرموده " آنچه موافق با
</p>
<p style="direction:rtl;">علم است با دين هم مطابق است ، هر چه را عقل انسانی
</p>
<p style="direction:rtl;">درک نکند ديانت نپذيرد ، دين و علم دست در دست همديگر
</p>
<p style="direction:rtl;">حرکت ميکنند و هر دينی مخالف علم باشد حقيقت ندارد "(١) .
</p>
<p style="direction:rtl;">نزاع و اختلاف ناشی از خطاست
</p>
<p style="direction:rtl;">يکی از تعاليم اساسيّهء حضرت بهاءاللّه اينست که علم حقيقی بايد با
</p>
<p style="direction:rtl;">ديانت حقيقی مطابق باشد. حقيقت يکی است و بنابراين هرجا بين علم
</p>
<p style="direction:rtl;">و دين اختلاف ظاهر شود علّت آن خطای ماست . در طول قرون و اعصار
</p>
<p style="direction:rtl;">همواره ميان آنچه را که علم و يا دين می ناميدند منازعات شديده پيش
</p>
<p style="direction:rtl;">آمده. ولی هرگاه باين منازعات با نظر حقيقت بين بنگريم ملاحظه ميشود
</p>
<p style="direction:rtl;">که در هر مورد اختلافات ناشی از جهالت و تعصّب و تکبّر و حرص يا کوته
</p>
<p style="direction:rtl;">نظری و عناد و لجاجت و عدم تسامح و امثال اينها بوده يعنی عواملی که مغاير
</p>
<p style="direction:rtl;">روح حقيقی علم و دين است. زيرا اساس و حقيقت آن دو يکی بيش
</p>
<p style="direction:rtl;">نيست . چنانکه هوکسلی ( Huxley ) فيلسوف معروف ميگويد " آثار بزرگ
</p>
<p style="direction:rtl;">حکما و فلاسفه کمتر ناشی از هوش و ذکاوت آنها بوده تا ثمرهء تأثير اصول
</p>
<p style="direction:rtl;">مذهبی بر افکار و عقايد آنها. و آنچه که باعث کشف حقيقتی گرديده بيشتر
</p>
<p style="direction:rtl;">نتيجهء صبر و شکيبائی و مهر و محبّت و سلامت نفس و از خودگذشتگی آنها
</p>
<p style="direction:rtl;">---------------------------------------------------------------------------
</p>
<p style="direction:rtl;">١) ترجمه نقل از کتاب Paris Talks صفحهء ١٣١ .
</p>
<p style="direction:rtl;">ص ٢٢٢
</p>
<p style="direction:rtl;">بوده تا حدّت ذکاوت و قياسات منطقی " .
</p>
<p style="direction:rtl;">بول (٢) رياضی دان معروف مؤکّداً اظهار ميدارد که " استنتاج هندسی
</p>
<p style="direction:rtl;">اصولاً طلب هدايت و دعاست يعنی فکر محدود از ذات نامحدود الهی
</p>
<p style="direction:rtl;">ملتمس است که او را در مسائل محدود روشن سازد ". پيشوايان بزرگ
</p>
<p style="direction:rtl;">مذهبی و علمی هرگز همديگر را تخطئه نکرده‌اند و اين پيروان نالايق اين
</p>
<p style="direction:rtl;">معلّمان بزرگ جهانی هستند که بظواهر چسبيده از روح تعاليم انبيا غافل
</p>
<p style="direction:rtl;">مانده و باينجهت هميشه بايذا و اذيّت انبيای لاحقّ پرداخته دشمنان
</p>
<p style="direction:rtl;">سرسخت ترقّی و تقدّم بوده‌اند. اين پيروان اديان اشعّه ساطعه از ظهور
</p>
<p style="direction:rtl;">مخصوصی را که نزدشان معتبر و مقدّس است مورد ستايش و مطالعه قرار
</p>
<p style="direction:rtl;">داده و کيفيّات و خصوصيّات آنرا با فکر و عقل محدود خود با کمال دقّت
</p>
<p style="direction:rtl;">سنجيده و توصيف کرده‌اند و در نظر آنها آن ديانت تنها نور حقيقت است.
</p>
<p style="direction:rtl;">و هرگاه خداوند برحمت واسعه و نامحدود خود نوری شديدتر در نقطهء ديگر
</p>
<p style="direction:rtl;">برافروزد و شعلهء الهام ديگر روشنتر از پيش در مشکات جديد روشن
</p>
<p style="direction:rtl;">نمايد بعوض اينکه از نور جديد استقبال کنند و پدر آسمانی را که نور
</p>
<p style="direction:rtl;">الانوار است با تقديم شکر و سپاس عبادت و ستايش نمايند بر عکس بعناد
</p>
<p style="direction:rtl;">برخاسته آشوب بپا کنند. زيرا اين نور جديد را با اوصافی که خود ساخته‌اند
</p>
<p style="direction:rtl;">مطابق نمی بينند و با عقايد متداولهء خود موافق نمی يابند. و چون بزعم آنها از
</p>
<p style="direction:rtl;">مکان منظور آنها ظاهر نشده بايد بهر قيمتی آن نور را خاموش کنند مبادا
</p>
<p style="direction:rtl;">مردم را گمراه کرده براه کفر و ضلالت کشاند . بسياری از دشمنان انبياء
</p>
<p style="direction:rtl;">از اين گونه نفوس‌اند يعنی کورانی عصاکش کوران ديگرند که بتصوّر
</p>
<p style="direction:rtl;">حفاظت از آنچه را حقيقت می پندارند بمخالفت و ضدّيّت با حقيقت کاملتر
</p>
<p style="direction:rtl;">برمی خيزند. دسته‌ای ديگر پست فطرتانی هستند که بانگيزهء منافع شخصی
</p>
<p style="direction:rtl;">به ستيز عليه حقيقت قيام ميکنند و يا بعلّت موت روحانی و خمودت نفس
</p>
<p style="direction:rtl;">سعی ميکنند مانع پيشرفت حقّ و حقيقت شوند .
</p>
<p style="direction:rtl;">--------------------------------------------------------------------------------
</p>
<p style="direction:rtl;">٢) . “Boole” 
</p>
<p style="direction:rtl;">ص ٢٢٣
</p>
<p style="direction:rtl;">ايذا و اذيّت انبياء
</p>
<p style="direction:rtl;">انبياء عظام و مؤسّسين اديان همواره در اوايل ظهور مورد شتم
</p>
<p style="direction:rtl;">و تکذيب مردم واقع شده‌اند و خود و پيروان اوّليّه‌شان در معرض لطمات
</p>
<p style="direction:rtl;">و صدمات بوده مال و جانشان در سبيل الهی فدا گشته و حتّی در زمان خود
</p>
<p style="direction:rtl;">ما اوضاع چنين بوده است . از سال ١٨٤٤ ميلادی هزاران نفر بابی
</p>
<p style="direction:rtl;">و بهائی در ايران برای خاطر ديانت خود با کمال قساوت بهلاکت رسيدند
</p>
<p style="direction:rtl;">و جمعی کثير گرفتار حبس و نفی و فقر و ذلّت شدند. چنانکه ميتوان گفت
</p>
<p style="direction:rtl;">اين آخرين ديانت بزرگ بيش از اديان پيشين خود " در خون تعميد " يافته
</p>
<p style="direction:rtl;">است و بساط شهادت تا امروز استمرار دارد. پيشوايان علمی نيز بهمين
</p>
<p style="direction:rtl;">سرنوشت گرفتار بوده‌اند . جيوردانو برونو (٣) بسال ١٦٠٠ مسيحی بعلّت
</p>
<p style="direction:rtl;">معتقداتش از جمله آنکه زمين بدور خورشيد ميگردد بتهمت کفر و زندقه
</p>
<p style="direction:rtl;">سوزانده شد . چند سال بعد گاليله (٤) فيلسوف متبحّر بعلّت داشتن همين
</p>
<p style="direction:rtl;">عقيده مجبور شد بزانو در آيد و تبرّی کند تا بآنچنان سرنوشتی گرفتار نشود .
</p>
<p style="direction:rtl;">داروين و پيشروان علم طبقات الارض بعلّت اينکه جرئت کرده برخلاف
</p>
<p style="direction:rtl;">تعليم کتاب مقدّس دائر بر خلق جهان در شش روز و عمر کمتر از
</p>
<p style="direction:rtl;">ششهزار سالهء دنيا اظهاراتی نمودند بشدّت مورد تکفير قرار گرفتند و اين
</p>
<p style="direction:rtl;">ضدّيّت با حقائق علمی جديد تنها از طرف کليساها و روحانيّون نبود بلکه
</p>
<p style="direction:rtl;">متعصّبين در علوم نيز مانند متعصّبين در ديانت بخصومت و عناد
</p>
<p style="direction:rtl;">برميخاستند. کريستف کلمب از طرف ارباب علوم در زمان خود مورد
</p>
<p style="direction:rtl;">تمسخر و استهزاء قرار گرفت زيرا آنها بعقيدهء خود ثابت ميکردند که هرگاه
</p>
<p style="direction:rtl;">کشتی موفّق شود بنقطهء مقابل کرهء زمين برسد ديگر بطور قطع نخواهد
</p>
<p style="direction:rtl;">توانست استوار ماند و واژگون خواهد شد . گالوانی (٥) پيشرو علم
</p>
<p style="direction:rtl;">-----------------------------------------------------------------------------
</p>
<p style="direction:rtl;">٣) Giordano Bruno٤) Galileo٥) Galvani
</p>
<p style="direction:rtl;">ص ٢٢٤
</p>
<p style="direction:rtl;">الکتريسيته نيز از طرف همکاران دانشمند خودش مورد سخريّه واقع شد
</p>
<p style="direction:rtl;">و او را " معلّم رقص قورباغه‌ها " لقب دادند . هاروی (٦) مکتشف دوران
</p>
<p style="direction:rtl;">خون بوسيلهء همکاران حرفه‌ای خود مورد شتم و آزار و اذيّت قرار گرفت
</p>
<p style="direction:rtl;">و او را متّهم بکفر و زندقه کرده از کرسی تدريسش منفصل کردند. هنگاميکه
</p>
<p style="direction:rtl;">استيفنسن (٧) دستگاه لوکوموتيو را اختراع کرد رياضيّون آن دورهء اروپا
</p>
<p style="direction:rtl;">بعوض اينکه چشم و گوش خود را باز کرده حقايق را دريابند سالها بعقيدهء
</p>
<p style="direction:rtl;">خود ثابت ميکردند موتوری که روی خط آهن صاف سوار باشد هرگز
</p>
<p style="direction:rtl;">نميتواند بار بکشد زيرا چرخها فقط بدور خود چرخيده و قطار پيش نخواهد
</p>
<p style="direction:rtl;">رفت . از اين قبيل مثالها چه در زمان قديم و چه جديد و حتّی در زمان خود
</p>
<p style="direction:rtl;">ما هزاران موجود است . دکتر زامنهوف (٨) مخترع زبان اسپرانتو برای دفاع
</p>
<p style="direction:rtl;">از زبان بين المللی معروف خود مجبور بود همان استهزا و تحقير و ضدّيّت
</p>
<p style="direction:rtl;">احمقانه را تحمّل نمايد که کريستف کلمب و گالوانی و استيفنسن گرفتار آن
</p>
<p style="direction:rtl;">بودند حتّی زبان اسپرانتو که اخيراً در سال ١٨٨٧ ميلادی بوجود آمده
</p>
<p style="direction:rtl;">مورد لطمات و صدمات قرار گرفت .
</p>
<p style="direction:rtl;">طلوع فجر آشتی و صلح
</p>
<p style="direction:rtl;">امّا در خلال نيم قرن اخير در عقول و افکار جهان تغيير شگرفی
</p>
<p style="direction:rtl;">روی داده و نور جديدی از مطلع حقيقت سطوع کرده که در نتيجهء آن
</p>
<p style="direction:rtl;">منازعات و اختلافات قرون اخيره از هم اکنون بنحوی شگفت آسا منسوخ
</p>
<p style="direction:rtl;">و بی‌پا گشته است . کجا هستند مادّيّون متفرعن و منکرين خدا که
</p>
<p style="direction:rtl;">مغرورانه همين چند سال پيش تهديد ميکردند که ريشهء ديانت را
</p>
<p style="direction:rtl;">-------------------------------------------------------------------------------------
</p>
<p style="direction:rtl;">٦) Harvey٧) Stephenson٨) Dr. Zamenhof
</p>
<p style="direction:rtl;">ص ٢٢٥
</p>
<p style="direction:rtl;">براندازند ؟ کجا هستند آن وعّاظ و پيشوايان دين که با کمال اطمينان
</p>
<p style="direction:rtl;">مردمی را که باوهام و خرافات آنها گوش نميدادند بنار جهنّم و عذاب اليم
</p>
<p style="direction:rtl;">حواله ميدادند. طنين آوای آنها هنوز بگوش ميرسد ولی زمان آنها بسرعت رو
</p>
<p style="direction:rtl;">بانتهاست و اعتبار عقايد و افکارشان در حال زوال. اکنون ما ميتوانيم به وضوح
</p>
<p style="direction:rtl;">ببينيم اصول عقايد آنها که منجر باختلافات عديده شده بود نه علم حقيقی
</p>
<p style="direction:rtl;">بود و نه ديانت حقيقی . کدام دانشمند در پرتو تحقيقات علمی جديد
</p>
<p style="direction:rtl;">ميتواند بگويد که " مغز همانطور فکر را ترشّح ميکند که کبد صفرا را " يا
</p>
<p style="direction:rtl;">اينکه تحليل جسم مستلزم تحليل و اضمحلال روح است؟ امروز ما دريافته‌ايم
</p>
<p style="direction:rtl;">که فکر برای اينکه کاملاً آزاد باشد بايد در عوالم نفسانی و روحانی
</p>
<p style="direction:rtl;">سير نمايد و محدود بعوالم مادّی تنها نباشد. ما امروز درک ميکنيم که آنچه 
</p>
<p style="direction:rtl;">دربارهء طبيعت ميدانيم بالنّسبه بآنچه نميدانيم و بايد کشف کنيم مانند قطره در
</p>
<p style="direction:rtl;">مقابل درياست. و از اينجهت امکان معجزات را بآسانی قبول ميکنيم البتّه نه
</p>
<p style="direction:rtl;">بمفهوم اينکه قوانين طبيعت را نقض کند بلکه بعنوان ظهور و بروز قوای
</p>
<p style="direction:rtl;">لطيفه‌ای که هنوز بر ما مجهول است چنانکه قوّه الکتريسيته و اشعّهء مجهول
</p>
<p style="direction:rtl;">بر پيشينيان ما پوشيده بود . از طرف ديگر در ميان پيشوايان و مبلّغين
</p>
<p style="direction:rtl;">مذهبی کيست که هنوز اعلام کند که انسان برای نجات خود بايد معتقد
</p>
<p style="direction:rtl;">باشد که جهان در شش روز خلق شده است و يا اينکه تفصيل نزول بلايا
</p>
<p style="direction:rtl;">بر مصر چنانکه در سفر خروج مذکور است بصورت ظاهر حقيقت دارد
</p>
<p style="direction:rtl;">يا اينکه خورشيد در وسط آسمانها بيحرکت ماند ( يعنی زمين از حرکت
</p>
<p style="direction:rtl;">وضعی باز ماند) تا يوشع بتواند دشمنان خود را تعقيب کند و يا هرگاه
</p>
<p style="direction:rtl;">کسی عقيدهء سنت آتاناسيوس (٩) را قبول نکند " البتّه بهلاکت ابدی مبتلا
</p>
<p style="direction:rtl;">گردد " ؟ اينگونه عقايد ممکن است باز بهمان شکل عنوان گردد ولی
</p>
<p style="direction:rtl;">کيست که ديگر آنها را بمفهوم ظاهر بدون قيد و شرط بپذيرد ؟ تأثير
</p>
<p style="direction:rtl;">و پايداری آنها در قلوب و افکار مردم از ميان رفته يا بسرعت خواهد رفت .
</p>
<p style="direction:rtl;">--------------------------------------------------------------------------------
</p>
<p style="direction:rtl;">٩) St. Athanasius.
</p>
<p style="direction:rtl;">ص ٢٢٦
</p>
<p style="direction:rtl;">عالم ديانت به ارباب علوم و فنون سپاس بسياری مديون است زيرا آنها بودند
</p>
<p style="direction:rtl;">که عوائد پوسيده و تقاليد کهنه را خرق کرده و اجازه دادند که حقيقت
</p>
<p style="direction:rtl;">آزادانه عرض اندام نمايد. ولی عالم علم نيز متقابلاً دين سنگين‌تری نسبت
</p>
<p style="direction:rtl;">باوليا و مقدّسين بر عهده دارد. زيرا آنها نيز بروايت دوست و دشمن بحقائق
</p>
<p style="direction:rtl;">مسلّمهء حيات روحانی تمسّک جسته و بدنيای بی‌عقيده و ايمان نشان دادند
</p>
<p style="direction:rtl;">که حيات انسانی منحصر بکالبد جسمانی نيست و عالم نامرئی و معقول
</p>
<p style="direction:rtl;">بزرگتر از عالم مرئی و محسوس است . اين دانشمندان و مقدّسين مانند قلّه‌های
</p>
<p style="direction:rtl;">کوهی بودند که اشعّهء اوّليّهء خورشيد را از مطلع فجر گرفته از عالم
</p>
<p style="direction:rtl;">بالا بجهانيان منعکس ساختند. ولی اکنون خورشيد طلوع کرده و اشعّه ساطعه
</p>
<p style="direction:rtl;">آن عالم را روشن کرده است. در تعاليم حضرت بهاءاللّه حقيقت چنان تجلّی
</p>
<p style="direction:rtl;">با شکوهی دارد که قلب و روح هر دو را راضی و قانع کرده و در آن دين
</p>
<p style="direction:rtl;">و علم دست يگانگی و اتّفاق بهم ميدهند .
</p>
<p style="direction:rtl;">تحرّی حقيقت
</p>
<p style="direction:rtl;">تعاليم بهائی چون بر اساس تحرّی حقيقت گذاشته شده توافق کامل
</p>
<p style="direction:rtl;">آن با علم مشهود است. انسان بايد از جميع تعصّبات خود را آزاد نمايد تا
</p>
<p style="direction:rtl;">بتواند با عقل سليم و بلا مانع به تحرّی حقيقت پردازد. حضرت عبدالبهاء ميفرمايند :
</p>
<p style="direction:rtl;">" اگر بخواهيم حقيقت را بيابيم بايد ترک تعصّبات و آراء لايسمن ولا
</p>
<p style="direction:rtl;">يغنی نمائيم ديده‌ای بينا و عقل سليم لازم. اگر کأس وجودمان مملوّ از
</p>
<p style="direction:rtl;">اغراض نفسانيّه باشد ديگر برای ما حيات نجاتی نماند. و چون گمان ميکنيم
</p>
<p style="direction:rtl;">که خود بر حقّ هستيم و سائرين بر باطل اين اعظم مانعی است در سبيل
</p>
<p style="direction:rtl;">اتّحاد و اگر طالب حقيقتيم اتّحاد اسّ اساس است ... هيچ حقيقتی ضدّ
</p>
<p style="direction:rtl;">و مخالف با حقيقت ديگر نيست. نور محبوبست در هر زجاج بدرخشد گل
</p>
<p style="direction:rtl;">محبوبست در هر زمين که برويد ستاره روشن است خواه از شرق خواه از
</p>
<p style="direction:rtl;">ص ٢٢٧
</p>
<p style="direction:rtl;">غرب بدرخشد. نبايد تعصّب داشت بلکه بايد عاشق شمس حقيقت شد از
</p>
<p style="direction:rtl;">هر افقی طالع شود. همان نور حقيقت الهی که در مسيح مشرق بود در
</p>
<p style="direction:rtl;">موسی و بودا نيز مشرق. اينست مقصود از تحرّی حقيقت بايد آنچه شنيده‌ايم
</p>
<p style="direction:rtl;">بگذاريم و آنچه مانع وصول بحقيقت است برطرف سازيم. نبايد بر ما گران آيد 
</p>
<p style="direction:rtl;">حتّی اگر لازم شود تربيت را از سر گيريم نبايد تعلّق ما نسبت بدينی و يا شخصی 
</p>
<p style="direction:rtl;">سبب احتجاب ما گردد و مقيّد بتقاليد شويم. بايد از اين قيودات آزاد شويم و با حرّيّت فکر تحرّی کنيم تا حقيقت جلوه نمايد و بمقصود رسيم " (١٠) .
</p>
<p style="direction:rtl;">حقيقت الوهيّت
</p>
<p style="direction:rtl;">تعاليم بهائی با علم و فلسفه در اعلام اين موضوع يکزبان و موافق است
</p>
<p style="direction:rtl;">که حقيقت ذات باريتعالی مطلقاً مافوق ادراک انسانی است. همانطور که
</p>
<p style="direction:rtl;">تُماس هوکسلی (١١) و هربرت اسپنسر (١٢) حکمای عاليمقام انگليسی مؤکّداً
</p>
<p style="direction:rtl;">اظهار ميدارند که کينونت علّت العلل مجهول است، بهمين قسم حضرت
</p>
<p style="direction:rtl;">بهاءاللّه تعليم ميفرمايند که " لا تدرکه الابصار و هو يدرک الابصار "
</p>
<p style="direction:rtl;">" السّبيل مسدود و الطّلب مردود ". زيرا چگونه ممکن است محدود بنامحدود
</p>
<p style="direction:rtl;">پی برد و قطره اقيانوس را در برگيرد و ذرّه معلّق در جوّ هوا احاطه بر عالم
</p>
<p style="direction:rtl;">امکان يابد ؟ با اينحال جميع کائنات با زبان فصيح از حقّ حکايت
</p>
<p style="direction:rtl;">ميکند. در هر قطره آب بحور معانی پنهان و در هر ذرّه عالمی از اسرار
</p>
<p style="direction:rtl;">مستور است که اعلم علما از فهم و درک آن عاجز است . علمای شيمی
</p>
<p style="direction:rtl;">و فيزيک که بتحقيق در طبيعت ماده پرداخته‌اند منشأ اجسام را از مولکولها
</p>
<p style="direction:rtl;">-------------------------------------------------------------------------
</p>
<p style="direction:rtl;">١٠) نقل از کتاب” Paris Talks” صفحات ١٣٦و ١٣٧ ( ترجمه ) .
</p>
<p style="direction:rtl;">١١) Thomas Huxley١٢) Herbert Spencer
</p>
<p style="direction:rtl;">ص ٢٢٨
</p>
<p style="direction:rtl;">و ملکولها را از اتمها و اتمها را از الکترونها و قوّه اثيريّه يافته‌اند. ولی در
</p>
<p style="direction:rtl;">هر قدم مشکلات تحقيق فزونی يافته تا جائيکه عقول و افکار بزرگترين
</p>
<p style="direction:rtl;">دانشمندان از پيشروی و کاوش بازمانده و فقط موفّق بر آن شده‌اند که در
</p>
<p style="direction:rtl;">مقابل آن حقيقت نامحدود لايعرف که همواره در پس پردهء غيب مستور
</p>
<p style="direction:rtl;">است سر تعظيم فرود آورند .
</p>
<p style="direction:rtl;">تنی‌سن (١٣) دانشمند و شاعر معروف انگليسی ميگويد :
</p>
<p style="direction:rtl;">ای نهالی که از شکاف جدار سر برآورده‌ای بدست من آی
</p>
<p style="direction:rtl;">ريشه و ساقه، شاخه و گل و برگ جمله در مشت من بگيری جای
</p>
<p style="direction:rtl;">گل کوچک اگر توانستم بکمون تو گشت راهنمای
</p>
<p style="direction:rtl;">پس توانم شناخت انسانرا يا برم پی بکنه ذات خدای (١٤)
</p>
<p style="direction:rtl;">حال اگر در نهالی که در شکاف ديواری رسته و يا در ذرّه‌ای از
</p>
<p style="direction:rtl;">ذرّات مادّه اسراری نهفته باشد که اعظم عقول بشری از معرفت آن عاجز
</p>
<p style="direction:rtl;">باشند، پس چگونه برای انسان ميسّر است احاطه بر عالم وجود يابد و با چه
</p>
<p style="direction:rtl;">جرأتی ميتواند ادّعا کند که علّت العلل کائنات را تعريف يا توصيف
</p>
<p style="direction:rtl;">نمايد ؟ اين است که ملاحظه ميشود آنچه در بارهء جوهر و حقيقت ذات
</p>
<p style="direction:rtl;">باريتعالی گفته شده جز اوهام و افکار باطل چيزی نبوده است .
</p>
<p style="direction:rtl;">معرفة اللّه
</p>
<p style="direction:rtl;">اگر معرفت ذات الهی ممتنع است ظهورات فضل و عنايتش همه جا
</p>
<p style="direction:rtl;">بچشم ميخورد. اگر علّت العلل قابل درک نيست آثارش عقول و افکار را
</p>
<p style="direction:rtl;">بخود متوجّه ميسازد. زيرا همانطور که هنرشناس با مشاهدهء آثار يک نقّاش
</p>
<p style="direction:rtl;">بشخصيّت هنری او کماهو حقّه پی ميبرد، بهمين قسم معرفت جنبه‌های
</p>
<p style="direction:rtl;">------------------------------------------------------------------------------
</p>
<p style="direction:rtl;">١٣) Tennyson
</p>
<p style="direction:rtl;">١٤) برگردان بشعر فارسی توسّط عبدالحسين بشيرالهی .
</p>
<p style="direction:rtl;">ص ٢٢٩
</p>
<p style="direction:rtl;">مختلف عالم وجود از قبيل شناسائی طبيعت يا طبع انسانی و شناختن اشياء
</p>
<p style="direction:rtl;">مرئی يا غير مرئی بمنزلهء معرفت صنع الهی است که طالب حقيقت را
</p>
<p style="direction:rtl;">بجلال و مجد خداوند رهبری ميکند چنانکه در کتاب مزامير مذکور است :
</p>
<p style="direction:rtl;">" آسمان جلال خدا را بيان ميکند و فلک از عمل دستهايش خبر ميدهد. روز
</p>
<p style="direction:rtl;">سخن ميراند تا روز و شب معرفت را اعلان ميکند تا شب "(١٥) .
</p>
<p style="direction:rtl;">مظاهر الهيّه
</p>
<p style="direction:rtl;">جميع اشياء بيش و کم حاکی از موهبت الهی است. چنانچه کائنات
</p>
<p style="direction:rtl;">مادّی در مقابل آفتاب نور آنرا بدرجات مختلف منعکس ميسازند. جرم
</p>
<p style="direction:rtl;">دوده کمتر و سنگ بيشتر و يک تکه گچ باز هم بيشتر نور آنرا منعکس
</p>
<p style="direction:rtl;">ميسازد. ولی در هيچيک از اين انعکاسها شکل و رنگ خورشيد جهانتاب
</p>
<p style="direction:rtl;">را نميتوان يافت در صورتيکه يک آئينهء صافی شکل و رنگ حقيقی
</p>
<p style="direction:rtl;">خورشيد را منعکس ميسازد بنوعی که هرگاه در آن نظر افکنيم مثل اينست
</p>
<p style="direction:rtl;">که خود خورشيد را ديده‌ايم. کائنات نيز بهمين قسم از خداوند برای ما
</p>
<p style="direction:rtl;">حکايت ميکنند. سنگ سهمی از صفات الهيّه را برای ما بازگو ميکند ،
</p>
<p style="direction:rtl;">گل بيشتر و حيوان با حواسّ عجيب و غرائز و قوّهء حرکتی که دارد باز هم
</p>
<p style="direction:rtl;">بيشتر ميگويد. در پست‌ترين مراتب نوع بشر قوای شگفت انگيزی موجود
</p>
<p style="direction:rtl;">است که حاکی از وجود خالق متعال است. در وجود شعرا و مقدّسين
</p>
<p style="direction:rtl;">و نوابغ آثار و مظاهر بيشتری مييابيم. ولی پيغمبران عظام و مؤسّسين اديان آئينهء
</p>
<p style="direction:rtl;">تمام نمائی هستند که انوار محبّت و حکمت الهی از آنها به بقيّهء نوع بشر
</p>
<p style="direction:rtl;">افاضه ميشود . مرايای سائر نفوس از غبار هوی و خودپسندی و تعصّب تيره
</p>
<p style="direction:rtl;">و مکدّر است ولی آئينهء آن پيغمبران صاف و شفّاف و بدون غبار و تماماً متوجّه
</p>
<p style="direction:rtl;">ارادة اللّه است و باينجهت آنان اعظم مربّيان عالم انسانی هستند. تعاليم الهيّه
</p>
<p style="direction:rtl;">--------------------------------------------------------------------------------
</p>
<p style="direction:rtl;">١٥) مزامير داود ، ١٩/١-٢ .
</p>
<p style="direction:rtl;">ص ٢٣٠
</p>
<p style="direction:rtl;">و قوّهء روح القدس که از اين وجودات مقدّسه افاضه ميشود همواره علّت
</p>
<p style="direction:rtl;">ترقّی عالم انسانی بوده است. زيرا خداوند از جنس خود بخلق فيض
</p>
<p style="direction:rtl;">ميرساند هرکس در کمالات در مقام بالاتر است وسيلهء کمک بمادون
</p>
<p style="direction:rtl;">است و آنانيکه در اعلی رتبه مقام دارند مددکار جميع نوع بشرند. مثل
</p>
<p style="direction:rtl;">اينست که تمام نفوس انسانی بوسيلهء رشته‌های قابل ارتجاع بهم پيوسته‌اند.
</p>
<p style="direction:rtl;">هرگاه يکی از سطح عمومی کمی بالاتر رود رشته‌ها کشيده ميشود
</p>
<p style="direction:rtl;">و رفقای قديمی‌اش سعی ميکنند او را بجای خود برگردانند ولی او هم با
</p>
<p style="direction:rtl;">نيروئی مساوی آنها را ببالا ميکشاند و هرچه بيشتر صعود نمايد سنگينی
</p>
<p style="direction:rtl;">بيشتری را حسّ ميکند و بتأييدات الهيّه که از نفوس معدود مافوق باو
</p>
<p style="direction:rtl;">ميرسد بيشتر اتّکا دارد . بالاترين مقام را پيغمبران عظام و منجيان و مظاهر
</p>
<p style="direction:rtl;">الهيّه دارا هستند. زيرا آنها نفوس مقدّسه‌ای هستند که هرکدام در زمان
</p>
<p style="direction:rtl;">حياتشان مثل و نظير نداشته و تنها با تأييدات الهيّه ثقل جميع عالم را تحمّل
</p>
<p style="direction:rtl;">کرده‌اند. مفاد اين بيان که " بار گناهان ما بر دوش آنهاست " در بارهء هر
</p>
<p style="direction:rtl;">يک از آنها صادق است . هر يک از آنها برای پيروان خود عبارت از
</p>
<p style="direction:rtl;">" صراط و حقيقت و حيات " بوده است . هر يک از آنها مجرای مواهب الهيّه
</p>
<p style="direction:rtl;">برای قلوب مستعد و مشتاق بوده و هر يک سهم خود را در طرح عظيم
</p>
<p style="direction:rtl;">ملکوتی برای تعالی و سعادت عالم انسانی بعهدهء داشته و عمل کرده است .
</p>
<p style="direction:rtl;">خلقت
</p>
<p style="direction:rtl;">حضرت بهاءاللّه تعليم ميفرمايند که عالم وجود بدايت زمانی ندارد
</p>
<p style="direction:rtl;">و مستمرّاً مستفيض از فيض تجلّی صادر از علّت العلل است. خالق هميشه
</p>
<p style="direction:rtl;">خلق داشته و خواهد داشت عوالم و انظمه ميآيند و ميروند ولی عالم وجود باقی
</p>
<p style="direction:rtl;">است. آنچه ترکيب يابد پس از زمانی تحليل ميشود ولی اجزاء مرکّبه باقی
</p>
<p style="direction:rtl;">ميماند . خلق عالمی از عوالم يا گلی يا هيکل انسانی از عدم صرف نيست
</p>
<p style="direction:rtl;">بلکه عبارت از اجتماع عناصری است که قبلاً متفرّق بوده و ظهور شیء
</p>
<p style="direction:rtl;">ص ٢٣١
</p>
<p style="direction:rtl;">است که از عرصهء کمون بعالم شهود آمده است . اين عناصر بار ديگر بتدريج 
</p>
<p style="direction:rtl;">متلاشی ميشود يعنی صورت آن از ميان ميرود ولی حقيقت چيزی نابود نميشود دائماً 
</p>
<p style="direction:rtl;">ترکيبات و صورتهای جديد از تلاشی ترکيبات و صورتهای قديم بوجود ميآيد .
</p>
<p style="direction:rtl;">حضرت بهاءاللّه عقيدهء دانشمندانی را که معتقدند تاريخ خلقت
</p>
<p style="direction:rtl;">کرهء زمين نه ششهزار سال بلکه ميليونها و بليونها سال است تأييد ميفرمايند.
</p>
<p style="direction:rtl;">فرضيّهء تکاملی قوّهء خلّاقه را انکار نميکند و فقط سعی ميکند طريقهء ظهور
</p>
<p style="direction:rtl;">آنرا توجيه کند. و داستان عجيب تکوين کائنات مادّی که منجّمين و زمين
</p>
<p style="direction:rtl;">شناسان و دانشمندان طبيعی و علم الحيات بتدريج اسرار آنرا بر ما مکشوف
</p>
<p style="direction:rtl;">ميدارند هرگاه بدرستی مورد مطالعه قرار گيرد بمراتب بيش از آنچه در
</p>
<p style="direction:rtl;">کتب عهد عتيق بطور مبهم و بسيط نوشته شده ميتواند نظر اعجاب و احترام
</p>
<p style="direction:rtl;">و نيايش ما را برانگيزد. ولکن شرحی که در سفر تکوين از زمان قديم نوشته
</p>
<p style="direction:rtl;">شده اين مزيّت را داشت که با اشاراتی رمزی و بسيط معانی اصلی
</p>
<p style="direction:rtl;">و روحانی آن داستان را نشان ميداد بعين مانند نقاش ماهری که با چند
</p>
<p style="direction:rtl;">حرکت قلم‌ مو حالاتی را روی صفحهء مجسّم کند که شخص عادی هر قدر
</p>
<p style="direction:rtl;">دقّت کند و زحمت بکشد ابداً از عهدهء ترسيم آن برنيايد . اگر صورت ما
</p>
<p style="direction:rtl;">را از درک معانی روحانی باز دارد بهتر آنست از آن چشم بپوشيم ولی
</p>
<p style="direction:rtl;">هرگاه بمعانی اصليّه و حقيقت کلّيّهء موضوع پی بريم آنوقت وقوف و اطّلاع
</p>
<p style="direction:rtl;">بر تفاصيل و دقايق بيشتر باعث ازدياد بصيرت و نورانيّت ذهن ما خواهد شد
</p>
<p style="direction:rtl;">و بجای يک طرح کلّی يک تصوير عالی و روشن خواهيم داشت .
</p>
<p style="direction:rtl;">حضرت عبدالبهاء ميفرمايند :
</p>
<p style="direction:rtl;">" بدانکه يک مسئله از غوامض مسائل الهيّه اينست که اين عالم
</p>
<p style="direction:rtl;">وجود يعنی اين کون غير متناهی بدايتی ندارد ... ربّ بی‌مربوب تصوّر
</p>
<p style="direction:rtl;">نشود ، سلطنت بی ر‌عيّت تحقّق ننمايد ، معلّم بی‌متعلّم تعيّن نيابد ، خالق
</p>
<p style="direction:rtl;">بی‌مخلوق ممکن نگردد ، رازق بی ‌مرزوق بخاطر نيايد زيرا جميع اسما
</p>
<p style="direction:rtl;">و صفات الهيّه مستدعی وجود کائناتست. اگر وقتی تصوّر شود که کائناتی
</p>
<p style="direction:rtl;">ص ٢٣٢
</p>
<p style="direction:rtl;">ابداً وجود نداشته است اين تصوّر انکار الوهيّت الهيّه است. و از اين
</p>
<p style="direction:rtl;">گذشته عدم صرف قابل وجود نيست . اگر کائنات عدم محض بود وجود
</p>
<p style="direction:rtl;">تحقّق نمييافت. لهذا چون ذات احديّت يعنی وجود الهی ازلی است سرمدی
</p>
<p style="direction:rtl;">است يعنی لا اوّل له ولا آخر له است البتّه عالم وجود يعنی اين کون
</p>
<p style="direction:rtl;">نامتناهی را نيز بدايت نبوده و نيست . بلی ممکن است جزئی از اجزاء
</p>
<p style="direction:rtl;">ممکنات يعنی کره ای از کرات تازه احداث شود يا اينکه متلاشی گردد امّا
</p>
<p style="direction:rtl;">سائر کره‌های نامتناهی موجود است عالم وجود بهم نميخورد منقرض نميشود
</p>
<p style="direction:rtl;">بلکه وجود باقی و برقرار است. و چون کره‌ای از اين کرات بدايتی دارد
</p>
<p style="direction:rtl;">حکماً نهايتی دارد زيرا از برای هر ترکيبی چه کلّی و چه جزئی لابدّ از
</p>
<p style="direction:rtl;">تحليل است نهايتش اينست که بعضی ترکيبها سريع التّحليل است و بعضی
</p>
<p style="direction:rtl;">بطیء التّحليل والّا ممکن نيست شيئی ترکيب شود بتحليل نرود "(١٦) .
</p>
<p style="direction:rtl;">نشو و ترقّی انسان
</p>
<p style="direction:rtl;">حضرت بهاءاللّه همچنين عقيدهء دانشمندان علم الحيات را مشعر بر
</p>
<p style="direction:rtl;">اينکه در نشو و ترقّی انواع موجودات تاريخ پيدايش انسان بميليونها سال
</p>
<p style="direction:rtl;">قبل ميرسد، تأييد مينمايند. جسم انسانی ظاهراً از شکلی ساده و مهين آغاز
</p>
<p style="direction:rtl;">گرديده و در طی نسلهای بيشمار مرحلهء بمرحلهء نشو و نما و بيش از پيش
</p>
<p style="direction:rtl;">انسجام يافته و بر ظرافت اندام افزوده تا بصورت انسان امروزی در آمده
</p>
<p style="direction:rtl;">است . جسم هر فرد انسانی بهمين ترتيب از يک سلسله مراحل گذشته از
</p>
<p style="direction:rtl;">نطفه که مادّهء لزج مدوّر و صغير است شروع و بهيکل انسان کامل منتهی
</p>
<p style="direction:rtl;">ميشود. و هرگاه اين موضوع در مورد فرد صادق است و قابل انکار نيست چرا
</p>
<p style="direction:rtl;">بايد تصديق نظير اين رشد و نما را برای انواع موجودات باطل و وهن‌آور
</p>
<p style="direction:rtl;">بدانيم ؟ و البتّه اين موضوع بکلّی غير از آنست که ادّعا شود انسان از نسل
</p>
<p style="direction:rtl;">--------------------------------------------------------------------------------------
</p>
<p style="direction:rtl;">١٦) مفاوضات فصل " عالم وجود بدايتی ندارد ، مبدأ انسان " صفحات ١٣٦-١٣٧ .
</p>
<p style="direction:rtl;">ص ٢٣٣
</p>
<p style="direction:rtl;">ميمون آمده است . ممکن است نطفهء انسان وقتی شباهت به ماهی با باله‌های
</p>
<p style="direction:rtl;">شناور و دم داشته ولی اين دليل نميشود که ماهی است بلکه نطفهء انسانی
</p>
<p style="direction:rtl;">است . بهمين قسم نوعيّت انسان ممکن است در مراحل مختلفهء دورهء
</p>
<p style="direction:rtl;">طولانی نشو و ارتقای خود بصورت ظاهر شباهتی بانواع حيوانات پست
</p>
<p style="direction:rtl;">داشته ولی در عين حال نوع ممتاز بوده و دارای قوّهء فطريّهء مکنونهء قابل نشو
</p>
<p style="direction:rtl;">و ارتقاء بصورتی که ما امروز ميبينيم بوده است بلکه يقين است در مستقبل
</p>
<p style="direction:rtl;">ايّام بدرجات بالاتر نائل خواهد گرديد . حضرت عبدالبهاء ميفرمايند :
</p>
<p style="direction:rtl;">" اين کرهء ارض به هيأت حاضره واضح است که يک دفعه تکوّن نيافته
</p>
<p style="direction:rtl;">است بلکه بتدريج اين موجود کلّی اطوار مختلفه طيّ نموده تا آنکه به اين
</p>
<p style="direction:rtl;">مکمّليّت جلوه يافته ... انسان در بدو وجود در رحم کرهء ارض مانند نطفه
</p>
<p style="direction:rtl;">در رحم مادر بتدريج نشو و نما نموده و از صورتی بصورتی انتقال کرده و از
</p>
<p style="direction:rtl;">هيئتی بهيئتی تا آنکه باين جمال و کمال و قوا و ارکان جلوه نموده. در بدايت
</p>
<p style="direction:rtl;">يقين است که باين حلاوت و ظرافت و لطافت نبوده است بلکه بتدريج
</p>
<p style="direction:rtl;">باين هيئت و شمايل و حسن و ملاحت رسيده است ... وجود انسان در اين
</p>
<p style="direction:rtl;">کرهء ارض از بدايت تا باين هيئت و شمايل و حالت رسيده لابدّ مدّتی طول
</p>
<p style="direction:rtl;">کشيده ... ولی از بدو وجودش نوع ممتاز بوده است ... بر فرض اينکه
</p>
<p style="direction:rtl;">اعضای اثری موجود و محقّق گردد دليل بر عدم استقلال و اصالت نوع
</p>
<p style="direction:rtl;">نيست نهايتش اينست که هيئت و شمايل و اعضای انسان ترقّی نموده است
</p>
<p style="direction:rtl;">ولی باز نوع ممتاز بوده انسان بوده نه حيوان "(١٧) .
</p>
<p style="direction:rtl;">و دربارهء داستان آدم و حوّا چنين ميفرمايند :
</p>
<p style="direction:rtl;">" اين حکايت را اگر بمعنی ظاهر عبارات مصطلح بين عوام گيريم
</p>
<p style="direction:rtl;">در نهايت غرابت است و عقل در قبول و تصديق و تصوّر آن معذور. زيرا
</p>
<p style="direction:rtl;">چنين ترتيب و تفصيل و خطاب و عتاب از شخص هوشمندی مستبعد است
</p>
<p style="direction:rtl;">تا چه رسد بحضرت الوهيّت الوهيّتی که اين کون نامتناهی را در اکمل
</p>
<p style="direction:rtl;">-----------------------------------------------------------------------------
</p>
<p style="direction:rtl;">١٧) مفاوضات ، " فصل عالم وجود بدايتی ندارد " ، صفحات ١٣٩-١٤٠ .
</p>
<p style="direction:rtl;">ص ٢٣٤
</p>
<p style="direction:rtl;">صورت ترتيب داده و اين کائنات نامتناهيه را در نهايت نظم و اتقان و کمال
</p>
<p style="direction:rtl;">آراسته ... لهذا اين حکايت آدم و حوّا و تناول شجره و خروج از جنّت جميعاً
</p>
<p style="direction:rtl;">رموز است و از اسرار الهيّه و معانی کلّيّه و تأويل بديعه دارد " (١٨) .
</p>
<p style="direction:rtl;">جسم و روح
</p>
<p style="direction:rtl;">تعاليم بهائی دربارهء جسم و روح و زندگی بعد از مرگ با نتائجی که
</p>
<p style="direction:rtl;">از تحقيقات معرفت النّفس بدست آمده کاملاً تطبيق ميکند. و چنانکه ديديم
</p>
<p style="direction:rtl;">تعليم ميدهد که مرگ عبارت از تولّد جديد يا خلاصی از زندان بدن
</p>
<p style="direction:rtl;">و دخول در زندگی وسيعتر است و ترقّيات در حيات اخروی نامحدود است .
</p>
<p style="direction:rtl;">در اين باره شواهد علميّه بسيار بتدريج فراهم آمده است که بنابر
</p>
<p style="direction:rtl;">عقيدهء محقّقين بيطرف و منقّدين وسيع النّظر برای اثبات حقيقت حيات بعد
</p>
<p style="direction:rtl;">از ممات و ادامهء حيات و فعّاليّت روح و قوّهء ادراک پس از انحلال جسد
</p>
<p style="direction:rtl;">عنصری کاملاً کفايت ميکند و چنانچه ف . و . ه . مايرز (١٩) در کتاب
</p>
<p style="direction:rtl;">خود موسوم به " شخصيّت انسانی "(٢٠) که بيشتر مطالعات " انجمن
</p>
<p style="direction:rtl;">تحقيقات روانی " (٢١) را در آن بطور اختصار ذکر کرده چنين مينويسد :
</p>
<p style="direction:rtl;">" مشاهده و تجربه و استنتاج بسياری از محقّقين و از جمله خود مرا
</p>
<p style="direction:rtl;">عقيده‌مند نموده که نه تنها ميان ارواح نفوس حاضره در روی زمين بلکه
</p>
<p style="direction:rtl;">ميان ارواح و نفوس موجوده در روی زمين و ارواح متصاعدين ارتباط مستقيم
</p>
<p style="direction:rtl;">و مخابرهء روحی موجود است و اين کشفی است که راه را برای درک الهام هموار ميسازد ...
</p>
<p style="direction:rtl;">------------------------------------------------------------------------------------------
</p>
<p style="direction:rtl;">١٨) مفاوضات ، " فصل سؤال از مسئلهء حضرت آدم و اکل شجره " ، صفحهء ٩٣ .
</p>
<p style="direction:rtl;">١٩) F. W. H. Myers٢٠) Human Personality " 
</p>
<p style="direction:rtl;">٢١) Psychological Research Society "
</p>
<p style="direction:rtl;">ص ٢٣٥
</p>
<p style="direction:rtl;">نشان داديم که در ميان فريبکاريها و فريب نفس و خدعه و تصوّرات
</p>
<p style="direction:rtl;">باطل باز از عالم ارواح بعضی ظهورات و بروزات حقيقی بما ميرسد ...
</p>
<p style="direction:rtl;">بطريق اکتشاف و الهام موقّتاً بعضی نکات نسبت به نفوس متصاعده‌ای که
</p>
<p style="direction:rtl;">ما توانسته‌ايم با آنها ارتباط حاصل کنيم بثبوت رسيده است. مقدّم و مهمتر
</p>
<p style="direction:rtl;">از همه آنکه لا اقلّ من ميتوانم اظهار عقيده کنم که وضع آنها عبارت از
</p>
<p style="direction:rtl;">ترقّی بی‌پايانی است در طريق کمال و محبّت - علاقه و محبّتشان باين دنيا
</p>
<p style="direction:rtl;">برقرار است و اين عشق و علاقه بحدّ عبادت و پرستش ميرسد ... شرّ در نظر
</p>
<p style="direction:rtl;">آنها ظاهراً کمتر موحش است تا خصلتی پست و دون و بصورت هيچ
</p>
<p style="direction:rtl;">قدرتمندی عرض اندام نکند بلکه حالت جنونی است که ارواح عاليه سعی
</p>
<p style="direction:rtl;">ميکنند نفس منحرف را از آن نجات دهند . در آنجا احتياج بعذاب و عقاب
</p>
<p style="direction:rtl;">نار نيست آگاهی بنفس مجازات و مکافات انسانی است يعنی خودآگاهی
</p>
<p style="direction:rtl;">و نزديکی يا دوری از ارواح آشنايان. زيرا در آن عالم محبّت فی‌الواقع بقاء
</p>
<p style="direction:rtl;">ذاتی دارد و ارتباط با ارواح مقدّسه نه تنها زينت بلکه عامل حيات ابدی
</p>
<p style="direction:rtl;">است. و از قوانين علم مخابره با ارواح چنين استنتاج ميشود که رابطه با ارواح
</p>
<p style="direction:rtl;">هم اکنون در اين عالم ميسّر است و هم اکنون محبّت ارواح متصاعده دعای
</p>
<p style="direction:rtl;">ما را بيجواب نميگذارد و هم اکنون خاطرات محبّت‌آميز ما محبّتی که خود
</p>
<p style="direction:rtl;">بمنزلهء دعاست ارواحی را که از قيد تن رهائی يافته‌اند در طريق علوّ
</p>
<p style="direction:rtl;">درجات تقويت و تأييد ميکند " .
</p>
<p style="direction:rtl;">توافق ميان اين نظريّه که مبتنی بر تحقيقات دقيق علمی است و تعاليم
</p>
<p style="direction:rtl;">بهائی حقيقتاً شايان تمعّن و جالب است .
</p>
<p style="direction:rtl;">وحدت نوع بشر
</p>
<p style="direction:rtl;">" همه بار يک داريد و برگ يک شاخسار " . اين يکی از بيانات
</p>
<p style="direction:rtl;">مخصوصهء مشخّصهء حضرت بهاءاللّه است و نظير آن اين بيان است : " ليس
</p>
<p style="direction:rtl;">الفخر لمن يحبّ الوطن بل لمن يحبّ العالم ". اتّحاد و ارتباط نوع انسان با تمام
</p>
<p style="direction:rtl;">ص ٢٣٦
</p>
<p style="direction:rtl;">مخلوقات خداوند ، اسّ اساس تعاليم بهائی است. و در اينجا باز موافقت
</p>
<p style="direction:rtl;">و هم‌آهنگی حقيقی ميان ديانت و علم واضح و آشکار ميشود. هر قدر علم
</p>
<p style="direction:rtl;">پيشرفت ميکند وحدت کائنات و ارتباط ارکان و اجزای آن بيش از پيش بوضوح
</p>
<p style="direction:rtl;">می پيوندد. علم افلاک با علم فيزيک و فيزيک با علم شيمی و شيمی با زيست
</p>
<p style="direction:rtl;">شناسی و زيست‌ شناسی با روانشناسی و غيره و غيره همه بطور انفکاک ناپذير
</p>
<p style="direction:rtl;">بهم مربوطند. هر اکتشاف جديد در يک عرصهء تحقيق نور و روشنائی تازه
</p>
<p style="direction:rtl;">بميدانهای ديگر ميبخشد. درست همانطور که علم فيزيک نشان داده که هر
</p>
<p style="direction:rtl;">ذرّهء مادّه در اين جهان در هر ذرّهء ديگری فعل و انفعال دارد هر قدر هم
</p>
<p style="direction:rtl;">آن ذرّهء ديگر کوچک يا دور باشد. بهمين قسم علم روانشناسی کشف کرده
</p>
<p style="direction:rtl;">که هر روحی در اين جهان بر هر روح ديگر نافذ و مؤثّر است. پرنس
</p>
<p style="direction:rtl;">کروپاتکين (٢٢) در کتاب خود موسوم به " کمک متقابل "(٢٣) بوضوح تمام
</p>
<p style="direction:rtl;">ثابت ميکند که حتّی ميان حيوانات پست کمک متقابل برای ادامهء حيات
</p>
<p style="direction:rtl;">نهايت ضرورت دارد. و در مورد انسان پيشرفت تمدّن بستگی بآن دارد که
</p>
<p style="direction:rtl;">دشمنی متقابل تبديل بکمک متقابل گردد " فرد برای همه و همه برای افراد "
</p>
<p style="direction:rtl;">اين تنها اساسی است که سبب ترقّی و تقدّم جامعه است .
</p>
<p style="direction:rtl;">عصر اتّحاد
</p>
<p style="direction:rtl;">تمام علائم زمان نشان ميدهد که ما در آستانهء عصر جديدی از
</p>
<p style="direction:rtl;">تاريخ بشريّت قرار گرفته‌ايم. تا کنون شاهباز جوان عالم انسانی در آشيان
</p>
<p style="direction:rtl;">کهن بر صخرهء صمّاء خودخواهی و مادّه‌ پرستی مقرّ گرفته بود و از گشودن
</p>
<p style="direction:rtl;">شهپرهای خود ترس و هراس داشت و همواره پرواز بعالم بالاتر را آرزو
</p>
<p style="direction:rtl;">مينمود و هر روز بيش از پيش از قيد تقاليد و تعصّبات رنج ميکشيد. ولی
</p>
<p style="direction:rtl;">------------------------------------------------------------------------------
</p>
<p style="direction:rtl;">٢٢) Prince Kropotkin٢٣) Mutual Aid
</p>
<p style="direction:rtl;">ص ٢٣٧
</p>
<p style="direction:rtl;">اکنون زمان اسارت بانتها رسيده و ميتواند با بالهای ايمان و عقل و درايت در
</p>
<p style="direction:rtl;">آسمانهای محبّت روحانی و حقيقت پرواز نمايد . اين طير ديگر مانند پيش که
</p>
<p style="direction:rtl;">پرهايش نروئيده بود اسير خاک نخواهد بود بلکه بميل خود در فضاهای
</p>
<p style="direction:rtl;">لانهايه و با آزادی جان و وجدان پرواز خواهد کرد. معذلک هرگاه قرار باشد
</p>
<p style="direction:rtl;">پروازش مطمئن و استوار باشد يک چيز لازمست و آن اينست که بالهايش
</p>
<p style="direction:rtl;">بايد نه تنها قوی و نيرومند باشد بلکه بايد با هم‌آهنگی و توازن کامل عمل
</p>
<p style="direction:rtl;">نمايد چنانچه حضرت عبدالبهاء ميفرمايند: ببال واحد طيران نتواند. اگر
</p>
<p style="direction:rtl;">چنانچه ببال دين پرواز کند به خارزار تقاليد و مجاز فرود آيد و اگر ببال علم
</p>
<p style="direction:rtl;">طيران نمايد در شوره ز‌ار مادّی سرگردان ماند .
</p>
<p style="direction:rtl;">توافق کامل ميان دين و علم شرط ضروری برای وصول بمقامات عاليهء
</p>
<p style="direction:rtl;">حيات عالم انسانی است. و هر وقت تحقّق يابد و اطفال نه تنها علم و صنعت
</p>
<p style="direction:rtl;">بياموزند بلکه بمحبّت نوع بشر پروش يافته با کمال رضا و رغبت باطاعت
</p>
<p style="direction:rtl;">از ارادهء الهی چنانکه در سير تکاملی تعاليم انبيا نازل شده، دلالت گردند،
</p>
<p style="direction:rtl;">تنها در آن موقع است که ملکوت الهی بر روی زمين استقرار يابد و اراده
</p>
<p style="direction:rtl;">و مشيّت اللّه چنانکه در آسمانست جاری گردد و تنها در آن موقع است که
</p>
<p style="direction:rtl;">صلح اعظم مواهب و برکات خود را بعالميان مبذول خواهد داشت .
</p>
<p style="direction:rtl;">حضرت عبدالبهاء ميفرمايند :
</p>
<p style="direction:rtl;">" جميع تقاليد اديان مخالف عقل و علم است نه حقيقت اديان. و از
</p>
<p style="direction:rtl;">اين تقاليد اين مفاسد حاصل شده است که سبب بغض و عداوت بين بشر
</p>
<p style="direction:rtl;">گشته. والّا اگر دين را بعلم تطبيق ميکردند حقيقت ظاهر ميشد و ظهور
</p>
<p style="direction:rtl;">حقيقت سبب ازاله خلاف ميگشت و بغض دينی ابداً نميماند بلکه بشر در
</p>
<p style="direction:rtl;">نهايت الفت و محبّت با هم آميزش ميکردند "(٢٤) .
</p>
<p style="direction:rtl;">-------------------------------------------------------------------------
</p>
<p style="direction:rtl;">٢٤) خطابات حضرت عبدالبهاء در اروپا و امريکا " صفحهء ١٥٨ .
</p>
<p style="direction:rtl;">ص ٢٣٨
</p>
<p style="direction:rtl;">ص ٢٣٩
</p>
<p style="direction:rtl;">فصل سيزدهم
</p>
<p style="direction:rtl;">نبوّاتی که با امر بهائی تحقّق يافته است
</p>
<p style="direction:rtl;">" ظهور اسم اعظم حضرت بهاءاللّه موعود جميع کتب و صحف الهيّه 
</p>
<p style="direction:rtl;">است که در تورات و انجيل و قرآن بظهورش خبر داده شده است "(١) .
</p>
<p style="direction:rtl;">تفسير نبوّات
</p>
<p style="direction:rtl;">واضح است که تفسير نبوّات انبيا مشکل است و در هيچ موضوعی
</p>
<p style="direction:rtl;">عقايد علما اينقدر مختلف و متشتّت نبوده است ، تعجّبی هم ندارد زيرا
</p>
<p style="direction:rtl;">بموجب نصّ آيات نازله بسياری از نبوّات بعباراتی مذکور شده که پيش
</p>
<p style="direction:rtl;">از تحقّق درک و فهم آنها بطور کامل غير ممکن بوده است و حتّی پس از
</p>
<p style="direction:rtl;">تحقّق نيز تنها صاحبان قلوب صافيه و کسانيکه از قيد تعصّب آزاد بوده‌اند
</p>
<p style="direction:rtl;">توانسته‌اند بآن پی برند چنانکه در آخر رؤيای دانيال مذکور است :
</p>
<p style="direction:rtl;">" امّا تو ای دانيال کلام را مخفی دار و کتاب را تا زمان آخر مهر کن.
</p>
<p style="direction:rtl;">بسياری بسرعت تردّد خواهند نمود و علم افزوده خواهد گرديد ... و من
</p>
<p style="direction:rtl;">شنيدم امّا درک نکردم. پس گفتم ای آقايم آخر اين امور چه خواهد بود؟ او
</p>
<p style="direction:rtl;">جواب داد که ای دانيال برو زيرا اين کلام تا زمان آخر مخفی و مختوم شده است "(٢)
</p>
<p style="direction:rtl;">-----------------------------------------------------------------------------------------
</p>
<p style="direction:rtl;">١) مضمون بيان مبارک حضرت عبدالبهاء در بسياری از الواح و خطابات ( ترجمه ) .
</p>
<p style="direction:rtl;">٢) سفر دانيال ١٢/٤-١٠ .
</p>
<p style="direction:rtl;">ص ٢٤٠
</p>
<p style="direction:rtl;">هرگاه خداوند نبوّات را تا ميقات معيّن مختوم داشته و تفسير آنرا حتّی
</p>
<p style="direction:rtl;">بر انبيائی که آن نبوّات را اظهار داشته‌اند کاملاً مکشوف نساخته ما نبايد
</p>
<p style="direction:rtl;">انتظار داشته باشيم که جز مظهر ظهور الهی کسی ديگر بتواند ختم را
</p>
<p style="direction:rtl;">برداشته و معانی مکنونه در قوالب امثال و نبوّات را آشکار و عيان سازد .
</p>
<p style="direction:rtl;">تمعّن در تاريخ نبوّات انبيا و سوء تعبيراتی که در قرون گذشته و ظهورات
</p>
<p style="direction:rtl;">سابقه از آنها شده توأم با انذارات علنی خود انبيا بايد ما را بر آن دارد که
</p>
<p style="direction:rtl;">دربارهء تصديق آراء و اظهارات علمای دينی و مفهوم حقيقی آن بيانات
</p>
<p style="direction:rtl;">و طرز تحقّق آنها بسيار محتاط باشيم . از طرف ديگر هرگاه شخصی ظاهر
</p>
<p style="direction:rtl;">شود و ادّعا کند نبوّات انبيا بظهورش تحقّق يافته شرط عقل اينست که
</p>
<p style="direction:rtl;">دعوی او را با فکری آزاد و بدون تعصّب مورد بررسی قرار دهيم. هرگاه آن
</p>
<p style="direction:rtl;">شخص مدّعی کاذب باشد خدعه و فريب او بزودی آشکار شده و ما
</p>
<p style="direction:rtl;">ضرری نخواهيم ديد ولی وای بحال کسانيکه از روی غفلت و جهالت مظهر
</p>
<p style="direction:rtl;">ظهور الهی را از در برانند زيرا صورت و زمان آمدن او مطابق انتظار ايشان نباشد .
</p>
<p style="direction:rtl;">وقايع دورهء حيات و بيانات حضرت بهاءاللّه گواهی ميدهد که
</p>
<p style="direction:rtl;">آن حضرت موعود منتظر جميع کتب مقدّسه بوده و قدرت شکستن ختم نبوّات
</p>
<p style="direction:rtl;">انبيا و فکّ رحيق مختوم اسرار الهيّه را داشته‌اند. لهذا بر ماست که بيانات
</p>
<p style="direction:rtl;">آن حضرت را بشنويم و در پرتو توضيحات و تبيينات حضرتش دربارهء
</p>
<p style="direction:rtl;">اظهارات و کلمات انبيای گذشته که بآن آشنا و مأنوسيم ولی اغلب مرموز
</p>
<p style="direction:rtl;">است، تمعّن و تفرّس کنيم .
</p>
<p style="direction:rtl;">مجیء ربّ
</p>
<p style="direction:rtl;">" مجیء ربّ در آخر الزّمان از مواعيد الهيّه است که همهء انبيا از قديم
</p>
<p style="direction:rtl;">الايّام منتظر آن بوده و بهترين و با شکوه‌ترين نغمات خود را بخاطر آن
</p>
<p style="direction:rtl;">سروده‌اند . حال ببينيم مقصود از " مجیء ربّ " چيست . يقين است که
</p>
<p style="direction:rtl;">ص ٢٤١
</p>
<p style="direction:rtl;">خداوند در همهء ازمان و در همه حال با بندگان خود بوده چنانکه در قرآن
</p>
<p style="direction:rtl;">ميفرمايد " و نحن اقرب اليه من حبل الوريد "(٣). ولی خداوند منزّه و مقدّس
</p>
<p style="direction:rtl;">از آنست که انسان او را ببيند يا بيانات او را بشنود و حضور او را درک
</p>
<p style="direction:rtl;">کند مگر آنکه بهيکلی مشهود ظاهر شود و بزبان بشر با آنها تکلّم نمايد.
</p>
<p style="direction:rtl;">و سنّت الهی بر اين جاری بوده که همواره برای ابراز صفات و کمالات عاليهء
</p>
<p style="direction:rtl;">خود در هيکل انسانی تجلّی نموده‌است . هر يک از پيغمبران واسطه فيض
</p>
<p style="direction:rtl;">الهی بوده که بآن وسيله خداوند بچشم بندگان ظاهر و با آنها تکلّم ميفرموده
</p>
<p style="direction:rtl;">است . حضرت مسيح همين واسطه بود و مسيحيان بدرستی ظهور او را
</p>
<p style="direction:rtl;">ظهور حقّ دانسته‌اند زيرا در او جمال الهی را ميديدند و از لبهای او ندای
</p>
<p style="direction:rtl;">الهی را ميشنيدند . حضرت بهاءاللّه ميفرمايند که مجیء ربّ الجنود پدر ابدی
</p>
<p style="direction:rtl;">و خالق و منجی عالم که طبق نبوّات انبياء در آخر الزّمان بايد بوقوع پيوندد
</p>
<p style="direction:rtl;">جز ظهور الهی در هيکل بشری مفهوم ديگری ندارد چنانکه سابقاً در
</p>
<p style="direction:rtl;">هيکل عيسای ناصری ظهور کرد. تنها در اين زمان ظهور او کاملتر و تجلّی
</p>
<p style="direction:rtl;">او بيشتر است و حضرت مسيح و جميع پيغمبران گذشته برای اين آمدند که
</p>
<p style="direction:rtl;">قلوب مردم را برای اين ظهور آماده سازند .
</p>
<p style="direction:rtl;">نبوّات دربارهء حضرت مسيح
</p>
<p style="direction:rtl;">چون يهود از درک معانی نبوّات دربارهء سلطنت مسيح محروم
</p>
<p style="direction:rtl;">ماندند از نفس آن حضرت اعراض نمودند. حضرت عبدالبهاء ميفرمايند :
</p>
<p style="direction:rtl;">" هنوز يهود منتظر ظهور ماشيه‌اند و شب و روز العجل العجل ميگويند.
</p>
<p style="direction:rtl;">وقتی که مسيح آمد حکم بقتلش دادند و او را شهيد نمودند و گفتند اين مسيح
</p>
<p style="direction:rtl;">شخص موعود منتظر نيست. زيرا وقتيکه مسيح ظاهر شود علامات
</p>
<p style="direction:rtl;">و معجزات بر حقيقتش شهادت دهند. مسيح بايد از مدينهء نامعلومی پديد
</p>
<p style="direction:rtl;">----------------------------------------------------------------------------
</p>
<p style="direction:rtl;">٣) سورهء ق ، ٥٠/١٦ .
</p>
<p style="direction:rtl;">ص ٢٤٢
</p>
<p style="direction:rtl;">شود و بر عرش داود جالس گردد و با شمشيری از فولاد و عصای آهنين
</p>
<p style="direction:rtl;">حکمرانی کند مکمّل شرايع پيغمبران خواهد بود و فاتح شرق و غرب است
</p>
<p style="direction:rtl;">يهود يعنی شعب اللّه را عزيز کند و در زمانش صلح و آسايش بدرجه‌ای
</p>
<p style="direction:rtl;">رسد که بين انسان و حيوان عداوتی نماند گرگ و ميش از يک چشمه بنوشند
</p>
<p style="direction:rtl;">و همهء بندگان خدا آسوده شوند ... اين اقوال و افکار يهود بود و سبب اين
</p>
<p style="direction:rtl;">بود که معانی حقيقی کتب مقدّسه را نميفهميدند الفاظ را از بر نموده
</p>
<p style="direction:rtl;">بودند امّا از روح حيات بخش کلمه‌ای ادراک نميکردند. حال بشنويد تا
</p>
<p style="direction:rtl;">معنی آنرا برای شما بيان کنم: بحسب ظاهر اگر چه مسيح از ناصره آمد و از
</p>
<p style="direction:rtl;">محلّی معلوم امّا از آسمان آمد از بطن مريم تولّد يافت امّا روحش از آسمان
</p>
<p style="direction:rtl;">بود. شمشيرش لسانش بود و با آن شمشير بين ابرار و اشرار و حقّ از باطل
</p>
<p style="direction:rtl;">و مؤمن از کافر و نور از ظلمت را جدا نمود .کلمه‌اش سيف قاطع بود
</p>
<p style="direction:rtl;">و عرشی که بر آن جلوس فرمود تخت سلطنت ابدی بود که الی‌الابد آن
</p>
<p style="direction:rtl;">سلطنت مسيح برقرار خواهد بود آسمانی بود نه زمينی هر چه ارضی است
</p>
<p style="direction:rtl;">زوال يابد امّا آنچه آسمانيست زائل نشود. شريعت موسی را تفسير و تکميل
</p>
<p style="direction:rtl;">کرد و شرايع انبيا را اکمال نمود بکلمه‌اش غالب بر شرق و غرب شد
</p>
<p style="direction:rtl;">ملکوتش ابديست. يهوديان مؤمن را عزيز کرد مردمانی حقير و ذليل بودند
</p>
<p style="direction:rtl;">و بانتسابشان باو بزرگواری و عزّت ابديّه يافتند. و امّا حيواناتی که بايستی با
</p>
<p style="direction:rtl;">يکديگر الفت يابند مقصود طوائف و مللی بود که سابقاً در نزاع و قتال
</p>
<p style="direction:rtl;">بودند و بعد بمحبّت و مهربانی از معين واحد ماء حيات را از سرچشمهء ابدی
</p>
<p style="direction:rtl;">مسيح نوشيدند " (٤). اکثر مسيحيان اين تفسيرات نبوّات مسيحائی را چون
</p>
<p style="direction:rtl;">تطبيق بر مسيح شود تصديق ميکنند ولی دربارهء نبوّات مشابه مربوط برجعت مسيح 
</p>
<p style="direction:rtl;">در يوم آخر اغلب همان روش يهوديان را پيش ميگيرند و منتظرند اين آيات معجزه‌آسا 
</p>
<p style="direction:rtl;">در عالم مادّی آشکار شود و نبوّات حرفاً بحرف بصورت ظاهر تحقّق يابد .
</p>
<p style="direction:rtl;">-----------------------------------------------------------------------------------------
</p>
<p style="direction:rtl;">٤) خطابهء مبارک در پاريس نقل از کتاب Paris Talks " "" صفحات ٥٤ تا ٥٦ ترجمه .
</p>
<p style="direction:rtl;">ص ٢٤٣
</p>
<p style="direction:rtl;">نبوّات دربارهء حضرت باب و حضرت بهاءاللّه
</p>
<p style="direction:rtl;">بموجب تفسيرات بهائی نبوّات مربوط به " زمان آخر " و " ايّام آخر "
</p>
<p style="direction:rtl;">" مجیء ربّ الجنود " و " پدر ابدی " فقط مربوط بظهور حضرت مسيح نيست
</p>
<p style="direction:rtl;">بلکه بالاخصّ بظهور حضرت بهاءاللّه راجع است. مثلاً اين نبوّات معروف
</p>
<p style="direction:rtl;">اشعيا را ملاحظه کنيد که ميفرمايد " قوميکه در تاريکی سالک ميبودند
</p>
<p style="direction:rtl;">نور عظيمی خواهند ديد و بر ساکنان زمين سايهء موت نور ساطع خواهد
</p>
<p style="direction:rtl;">شد ... زيرا که يوغ بار او را و عصای گردنش يعنی عصای جفا کنندهء وی
</p>
<p style="direction:rtl;">را شکستی چنانکه در روز مديان کردی. زيرا همهء اسلحهء مسلّحان در
</p>
<p style="direction:rtl;">غوغاست و رُخوت ايشان بخون آغشته است امّا برای سوختن و هيزم آتش
</p>
<p style="direction:rtl;">خواهند بود. زيرا که برای ما ولدی زائيده و پسری بما بخشيده شد و سلطنت
</p>
<p style="direction:rtl;">بر دوش او خواهد بود و اسم او عجيب و مشير و خدای قدير و پدر سرمدی
</p>
<p style="direction:rtl;">و سرور سلامتی خوانده خواهد شد. ترقّی سلطنت و سلامتی او را بر کرسيّ
</p>
<p style="direction:rtl;">داود و بر مملکت وی انتها نخواهد بود تا آنرا بانصاف و عدالت از الآن تا ابد
</p>
<p style="direction:rtl;">الآباد ثابت و استوار نمايد. غيرت ربّ الجنود اين را بجا خواهد آورد " (٥) .
</p>
<p style="direction:rtl;">اين يکی از نبوّاتی است که غالباً بظهور حضرت مسيح نسبت داده
</p>
<p style="direction:rtl;">شده. هر چند قسمتی از آن با ظهور حضرت مسيح هم مطابق است ولی با
</p>
<p style="direction:rtl;">اندک تفرّس و بررسی مشهود ميشود که با ظهور حضرت بهاءاللّه بمراتب بيشتر
</p>
<p style="direction:rtl;">و کاملتر منطبق است . شکّی نيست که حضرت مسيح کوکب نورانی
</p>
<p style="direction:rtl;">و منجی جهان بود ولی هنوز پس از قريب دو هزار سال که از ظهورش
</p>
<p style="direction:rtl;">ميگذرد اکثريّت مردم دنيا در تاريکی بسر ميبرند و بنی اسرائيل و بسياری
</p>
<p style="direction:rtl;">ديگر از بندگان خدا تحت تسلّط ستمکاران بناله و زاری مشغولند . از طرف
</p>
<p style="direction:rtl;">ديگر در چند عقد اوّل دور بهائی نور حقيقت شرق و غرب را روشن
</p>
<p style="direction:rtl;">ساخته و بشارات ابوّت خداوند و اخوّت و برادری نوع بشر بتمام اقاليم جهان
</p>
<p style="direction:rtl;">-----------------------------------------------------------------------------
</p>
<p style="direction:rtl;">٥) کتاب اشعيا ، ٩/٢-٨ .
</p>
<p style="direction:rtl;">ص ٢٤٤
</p>
<p style="direction:rtl;">متواصل گشته حکومتهای جابرهء مستبدّه واژگون شده و فکر وحدت عالم
</p>
<p style="direction:rtl;">انسانی تولّد يافته و بجميع ملل و امم ستمديده و رنج کشيدهء جهان نويد
</p>
<p style="direction:rtl;">ميدهد که بالاخره موجبات آسايش و راحت آنها فراهم گردد. جنگ بزرگ
</p>
<p style="direction:rtl;">عمومی که از سال ١٩١٤ تا ١٩١٨ با استعمال آلات بی‌سابقهء جهنّميّه
</p>
<p style="direction:rtl;">و مواد شيميائی مايع و بمبهای آتش ز‌ا و سوخت ماشين آلات جهان را
</p>
<p style="direction:rtl;">بوحشت و زلزله انداخت ، فی الحقيقه همان " سوختن و هيزم آتش " بود. (٦)
</p>
<p style="direction:rtl;">حضرت بهاءاللّه در آثار خود با توضيح و تشريح مفصّل مشاکل حکومت
</p>
<p style="direction:rtl;">و ادارهء امور مملکت و ارائهء راه حلّ آن مشاکل بنحوی که حضرت مسيح
</p>
<p style="direction:rtl;">هرگز بآن نپرداختند، حکومت را بر دوش خود گرفته مصداق اين نبوّت واقع
</p>
<p style="direction:rtl;">شدند که " سلطنت بر دوش او خواهد بود ". امّا در خصوص القاب " پدر
</p>
<p style="direction:rtl;">سرمدی " و " سرور سلامتی " حضرت بهاءاللّه بکرّات ظهور خود را همان
</p>
<p style="direction:rtl;">ظهور پدر آسمانی خوانده که حضرت مسيح و اشعيا بآن اشاره فرموده‌اند
</p>
<p style="direction:rtl;">در حاليکه حضرت مسيح همواره خود را ابن خوانده است. و همچنين حضرت 
</p>
<p style="direction:rtl;">بهاءاللّه اعلام ميفرمايند که رسالت آن حضرت استقرار صلح بر روی زمين است در 
</p>
<p style="direction:rtl;">حاليکه حضرت مسيح فرمود " نيامده‌ام تا سلامتی بگذارم بلکه شمشير را "(٧) .
</p>
<p style="direction:rtl;">قدر مسلّم آنست که در تمام دورهء ديانت مسيحی جنگها و منازعات مذهبی فراوان بوده است .
</p>
<p style="direction:rtl;">جلال خداوند
</p>
<p style="direction:rtl;">کلمه " بهاءاللّه " در زبان عربی معنی " جلال خداوند " است و همين
</p>
<p style="direction:rtl;">کلمه است که غالباً انبيای بنی اسرائيل برای موعودی که بايد در ايّام آخر
</p>
<p style="direction:rtl;">--------------------------------------------------------------------------------------------------
</p>
<p style="direction:rtl;">٦) جنگ دوم جهانی با استعمال بمب اتمی تحقّق اين نبوّات را فی الحقيقه بار ديگر اثبات نمود .
</p>
<p style="direction:rtl;">٧) انجيل متّی ، ١٠/٣٤ .
</p>
<p style="direction:rtl;">ص ٢٤٥
</p>
<p style="direction:rtl;">بيايد استعمال کرده‌اند. چنانکه در باب چهلّم از کتاب اشعيا مذکور است :
</p>
<p style="direction:rtl;">" تسلّی دهيد، قوم مرا تسلّی دهيد. خدای شما ميگويد. سخنان دلاويز
</p>
<p style="direction:rtl;">باورشليم گوئيد و او را ندا کنيد که اجتهاد او تمام شده و گناه وی آمرزيده
</p>
<p style="direction:rtl;">گرديده و از دست خداوند برای تمامی گناهانش دو چندان يافته است.
</p>
<p style="direction:rtl;">صدای ندا کنندهء در بيابان، راه خداوند را مهيّا سازيد و طريقی برای خدای
</p>
<p style="direction:rtl;">ما در صحرا راست نمائيد. هر درّه ای برافراشته و هر کوه و تلّی پست خواهد شد
</p>
<p style="direction:rtl;">و کجيها راست و ناهمواريها هموار خواهد گرديد و " جلال خداوند " مکشوف
</p>
<p style="direction:rtl;">گشته تمامی بشر آنرا با هم خواهند ديد " .
</p>
<p style="direction:rtl;">از اين نبوّت هم مانند نبوّت سابق در ظهور مسيح و مبشّرش يحيی
</p>
<p style="direction:rtl;">تعميد دهنده تنها قسمتی تحقّق يافته. برای اينکه در ايّام مسيح جهاد
</p>
<p style="direction:rtl;">اورشليم بپايان نرسيد و قرنها تا بحال ذلّت و وقايع تلخ آن استمرار داشت
</p>
<p style="direction:rtl;">ولکن باظهور حضرت باب و حضرت بهاءاللّه آثار تحقّق کامل آن شروع
</p>
<p style="direction:rtl;">شده. زيرا از همين حالا اشراقات صبح نورانی بر اورشليم دميده و دورنمای
</p>
<p style="direction:rtl;">صلح آينده و پر مجد و عظمت آن اطمينان بخش است .
</p>
<p style="direction:rtl;">نبوّات ديگر چنين حکايت ميکند که منجی اسرائيل " جلال
</p>
<p style="direction:rtl;">خداوند " از جانب شرق يعنی محلّ اشراق شمس باراضی مقدّسه ميآيد.
</p>
<p style="direction:rtl;">و جالب اين است که حضرت بهاءاللّه در ايران که مشرق فلسطين و جانب
</p>
<p style="direction:rtl;">اشراق شمس است ظاهر شدند و از آنجا بارض مقدّس آمدند و بيست
</p>
<p style="direction:rtl;">و چهار سال اواخر عمر خود را در آنجا گذرانيدند. هرگاه باختيار خود
</p>
<p style="direction:rtl;">و بآزادی آمده بود ممکن بود مردم بگويند خدعهء شخص کاذبی بوده که
</p>
<p style="direction:rtl;">ميخواسته عمل خود را با نبوّات تطبيق دهد. ولی آن حضرت منفی و مسجون
</p>
<p style="direction:rtl;">بآنجا فرستاده شدند و از طرف پادشاه ايران و سلطان عثمانی سرگون گرديدند
</p>
<p style="direction:rtl;">بقسمی که بهيچوجه بخاطر کسی خطور نکند که نقشه‌ای در کار بوده
</p>
<p style="direction:rtl;">است تا در اثبات دعوی حضرت بهاءاللّه بعنوان ظهور " جلال خداوند "
</p>
<p style="direction:rtl;">که از طرف پيغمبران نبوّت شده دلائلی فراهم گردد .
</p>
<p style="direction:rtl;">ص ٢٤٦
</p>
<p style="direction:rtl;">غصن
</p>
<p style="direction:rtl;">در نبوّات اشعيا و يرميا و حزقيل و زکريّا اشاراتی مشاهده ميشود بشخصی که 
</p>
<p style="direction:rtl;">غصن ناميده ميشود و اين اشارات را غالباً مسيحيان بحضرت مسيح منسوب کرده‌اند 
</p>
<p style="direction:rtl;">در حاليکه بهائيان معتقدند که بخصوص بحضرت بهاءاللّه راجع است .
</p>
<p style="direction:rtl;">مفصّل ‌ترين نبوّات تورات راجع بغصن در باب يازدهم کتاب
</p>
<p style="direction:rtl;">اشعياست باين شرح : " و نهالی از تنه يسّی بيرون آمده شاخه‌ای از ريشه‌هايش
</p>
<p style="direction:rtl;">خواهد شگفت و روح خداوند بر او قرار خواهد گرفت يعنی روح حکمت
</p>
<p style="direction:rtl;">و فهم و روح مشورت و قوّت و روح معرفت و ترس خداوند ... کمربند
</p>
<p style="direction:rtl;">کمرش عدالت خواهد بود و کمربند ميانش امانت و گرگ با بره سکونت
</p>
<p style="direction:rtl;">خواهد داشت و پلنگ با بزغاله خواهد خوابيد و گوساله و شير پرواری با هم
</p>
<p style="direction:rtl;">و طفل کوچک آنها را خواهد راند ... و در تمامی کوه مقدّس من ضرر
</p>
<p style="direction:rtl;">و فسادی نخواهند کرد زيرا که جهان از معرفت خداوند پر خواهد بود مثل
</p>
<p style="direction:rtl;">آبهائی که دريا را ميپوشاند ... و در آنروز واقع خواهد شد که خداوند بار
</p>
<p style="direction:rtl;">ديگر دست خود را دراز کند تا بقيّهء قوم خويش را از آشور و مصر
</p>
<p style="direction:rtl;">و فَتْروس و حبش و عيلام وشنعار و حمات و از جزيره‌های دريا باقی مانده
</p>
<p style="direction:rtl;">باشند باز آورد و بجهت امّتها علمی برافراشته رانده شدگان اسرائيل را
</p>
<p style="direction:rtl;">جمع خواهد کرد و پراکندگان يهود را از چهار طرف جهان فراهم خواهد آورد "(٨) .
</p>
<p style="direction:rtl;">حضرت عبدالبهاء دربارهء اين نبوّت و نبوّات نظير آن راجع بغصن چنين ميفرمايند :
</p>
<p style="direction:rtl;">" و از جملهء وقايع جسيمه که در يوم ظهور آن نهال بيهمال وقوع
</p>
<p style="direction:rtl;">خواهد يافت علم الهی بجميع امّتها بلند خواهد شد يعنی جميع ملل و قبائل
</p>
<p style="direction:rtl;">----------------------------------------------------------------------------
</p>
<p style="direction:rtl;">٨) اشعيا ، ١١/١-١٢ .
</p>
<p style="direction:rtl;">ص ٢٤٧
</p>
<p style="direction:rtl;">در ظلّ آن عَلَم الهی که نفس آن نهال ربّانی است درآيند و ملّت واحده
</p>
<p style="direction:rtl;">گردند و ضدّيّت دينيّه و مذهبيّه و مباينت جنسيّه و نوعيّه و اختلافات وطنيّه از
</p>
<p style="direction:rtl;">ميان برخيزد کلّ دين واحد و مذهب واحد و جنس واحد و قوم واحد شوند
</p>
<p style="direction:rtl;">و در وطن واحد که کرهء ارض است ساکن گردند . صلح و آشتی عمومی
</p>
<p style="direction:rtl;">در بين جميع دول حاصل گردد و آن نهال بيهمال جميع اسرائيل را جمع
</p>
<p style="direction:rtl;">خواهد کرد يعنی اسرائيل در دورهء آن در ارض مقدّس جمع خواهند شد
</p>
<p style="direction:rtl;">و امّت يهود که در شرق و غرب و جنوب و شمال متفرّقند مجتمع شوند. حال
</p>
<p style="direction:rtl;">ملاحظه نمائيد که اين وقايع در دورهء مسيح واقع نگشته زيرا امّتها در زير
</p>
<p style="direction:rtl;">علم واحد که آن نهال الهی است در نيامدند و در اين دورهء ربّ الجنود کلّ
</p>
<p style="direction:rtl;">ملل و امم در ظلّ اين علم وارد خواهند گشت. و همچنين اسرائيل پراکنده در
</p>
<p style="direction:rtl;">جميع عالم در دورهء مسيحی در ارض مقدّس مجتمع نشدند امّا در بدايت
</p>
<p style="direction:rtl;">دورهء جمال مبارک اين وعد الهی که در جميع کتب انبيا منصوص است
</p>
<p style="direction:rtl;">بنای ظهور گذاشته. ملاحظه مينمائيد که از اطراف عالم طوايف يهود بارض
</p>
<p style="direction:rtl;">مقدّس آيند و قرايا و اراضی تملّک نموده سکنی کنند و روز بروز در ازديادند
</p>
<p style="direction:rtl;">بقسمی که جميع فلسطين مسکن آنان گردد "(٩) .
</p>
<p style="direction:rtl;">يوم اللّه
</p>
<p style="direction:rtl;">کلمهء يوم در عباراتی نظير " يوم اللّه " و " يوم آخر " بمعنی دورهء
</p>
<p style="direction:rtl;">شريعت تعبير شده است. هر يک از مؤسّسين بزرگ اديان " يومی "
</p>
<p style="direction:rtl;">مخصوص بخود داشته است. هر يک مانند خورشيد است و تعاليمش را مطلع
</p>
<p style="direction:rtl;">و مشرقی است که حقايق مکنونه‌اش بتدريج و بيش از پيش افکار و قلوب
</p>
<p style="direction:rtl;">مردم را روشن مينمايد تا باعلی رتبهء نفوذ خود ميرسد و از آن پس متدرّجاً رو
</p>
<p style="direction:rtl;">بتاريکی نهاده سوء تعبير و فساد در آن راه مييابد و ظلمت بر بسيط زمين
</p>
<p style="direction:rtl;">---------------------------------------------------------------------------
</p>
<p style="direction:rtl;">٩) مفاوضات ، فصل " تفسير اصحاح يازدهم اشعيا " صفحات ٥١-٥٣ .
</p>
<p style="direction:rtl;">ص ٢٤٨
</p>
<p style="direction:rtl;">سايه می افکند تا خورشيد يوم جديدی طلوع نمايد. و روز ظهور مظهر کلّی
</p>
<p style="direction:rtl;">الهی " يوم آخر " است بجهت اينکه روزی است که پايان ندارد و شام آنرا
</p>
<p style="direction:rtl;">از عقب نباشد آفتابش هرگز افول ننمايد بلکه ارواح نفوس را در اين عالم
</p>
<p style="direction:rtl;">و در عالم بعد نورانی ميسازد. در حقيقت هيچيک از شموس روحانی را
</p>
<p style="direction:rtl;">غروبی نيست شموس موسی و عيسی و محمّد و تمام پيغمبران ديگر هنوز با
</p>
<p style="direction:rtl;">شعاعی ساطع در آسمان روحانی ميدرخشند و تنها ابرهای تيرهء خاکی
</p>
<p style="direction:rtl;">نورانيّت و درخشش آنها را از مردم روی زمين مخفی داشته است . اکنون
</p>
<p style="direction:rtl;">شمس ظهور کلّی حضرت بهاءاللّه اين غمام را عاقبت پراکنده خواهد
</p>
<p style="direction:rtl;">کرد بطوريکه اهل تمام اديان از نورانيّت جميع انبيا بهره‌مند شوند و بالاتّفاق 
</p>
<p style="direction:rtl;">خدای واحد را که نورش از مرايای جميع انبيا تجلّی نموده پرستش کنند .
</p>
<p style="direction:rtl;">يوم الجزاء
</p>
<p style="direction:rtl;">حضرت مسيح بسيار دربارهء يوم جزاء با مثال سخن گفته از جمله ميفرمايد :
</p>
<p style="direction:rtl;">" پسر انسان خواهد آمد در جلال پدر خويش ... و در آنوقت هر کسی را موافق 
</p>
<p style="direction:rtl;">اعمالش جزا خواهد داد "(١٠) . و آنروز را بموسم حصاد تشبيه نموده که کرکاسها 
</p>
<p style="direction:rtl;">را در آتش ميسوزانند و گندم را در انبارها ذخيره ميکنند ، ميفرمايد :
</p>
<p style="direction:rtl;">" همانطور در عاقبت اين عالم خواهد شد که پسر انسان ملائکهء خود
</p>
<p style="direction:rtl;">را فرستاده همه لغزش دهندگان و بدکاران را جمع خواهند کرد و ايشان را به
</p>
<p style="direction:rtl;">تنور آتش خواهند انداخت جائيکه گريه و فشار دندان بود. آنگاه عادلان
</p>
<p style="direction:rtl;">در ملکوت پدر خود مثل آفتاب درخشان خواهند شد "(١١) .
</p>
<p style="direction:rtl;">----------------------------------------------------------------------------
</p>
<p style="direction:rtl;">١٠) انجيل متّی ، ١٦/٢٧ .١١) انجيل متّی ، ١٣/٤٠-٤٣ .
</p>
<p style="direction:rtl;">ص ٢٤٩
</p>
<p style="direction:rtl;">عبارت " عاقبت عالم " که در اين قبيل موارد در متون معتبر کتاب
</p>
<p style="direction:rtl;">مقدّس ذکر شده بسياری را بر آن داشته که تصوّر کنند که چون روز جزا
</p>
<p style="direction:rtl;">رسد کرهء خاک ناگهان منهدم خواهد شد. ولی اين تصوّر بدون شکّ اشتباه
</p>
<p style="direction:rtl;">است و ترجمهء صحيح اين عبارت ظاهراً بايد " انقضاء يا پايان دور " باشد.
</p>
<p style="direction:rtl;">زيرا حضرت مسيح تعليم ميدهد که ملکوت پدر بر روی زمين استقرار
</p>
<p style="direction:rtl;">خواهد يافت چنانکه در آسمانست و ميفرمايد دعا کنيم " ملکوت تو بيايد
</p>
<p style="direction:rtl;">و ارادهء تو چنانکه در آسمان است بر روی زمين نيز کرده شود "(١٢) .
</p>
<p style="direction:rtl;">در مثل تاکستان وقتی پدر يعنی مالک تاکستان ميآيد تا دهقانان
</p>
<p style="direction:rtl;">شرير را هلاک کند تاکستان را که عالم باشد خراب نميکند بلکه آنرا
</p>
<p style="direction:rtl;">بدهقانان ديگر ميسپارد تا در موسم خود ميوه‌ها را باو بدهند . لهذا
</p>
<p style="direction:rtl;">معلومست که زمين نبايد متلاشی و منهدم شود بلکه بايد آباد و احيا گردد.
</p>
<p style="direction:rtl;">حضرت مسيح در جای ديگر دربارهء آنروز ميفرمايد " در معاد وقتيکه
</p>
<p style="direction:rtl;">پسر انسان بر کرسيّ جلال نشيند "(١٣) و پطرس قدّيس از آن بعنوان
</p>
<p style="direction:rtl;">" اوقات استراحت " و " زمان معاد همه چيز که خداوند از بدو عالم بزبان
</p>
<p style="direction:rtl;">جميع انبيای مقدّس خود از آن اخبار نمود " (١٤) . ياد کرده است، اين روز
</p>
<p style="direction:rtl;">جزا که حضرت مسيح از آن سخن گفته، محقّقاً همان آمدن " ربّ الجنود "
</p>
<p style="direction:rtl;">پدر آسمانی است که اشعيا و ساير انبيای عهد عتيق از آن خبر داده‌اند. و آن
</p>
<p style="direction:rtl;">زمان مجازات مهيب شريران است و در عين حال زمانی است که عدالت مستقرّ 
</p>
<p style="direction:rtl;">شده و حقّ و حقيقت در روی زمين چنانکه در آسمانست حکمفرما خواهد بود .
</p>
<p style="direction:rtl;">بر حسب تفسير بهائی ظهور هر يک از مظاهر الهيّه روز جزاست.
</p>
<p style="direction:rtl;">ولی ظهور مظهر کلّی الهی يعنی حضرت بهاءاللّه روز جزای عظيم برای اين
</p>
<p style="direction:rtl;">---------------------------------------------------------------------------------
</p>
<p style="direction:rtl;">١٢) انجيل متّی ، ٦/١٠-١١ .١٣) انجيل متّی ، ١٩/٢٨ .
</p>
<p style="direction:rtl;">١٤) اعمال رسولان ، ٣/٢٠-٢١ .
</p>
<p style="direction:rtl;">ص ٢٥٠
</p>
<p style="direction:rtl;">دور جهانست که ما در آن زندگی ميکنيم و صوت صافور که حضرت
</p>
<p style="direction:rtl;">مسيح و حضرت محمّد و بسياری از پيغمبران ديگر از آن صحبت ميکنند
</p>
<p style="direction:rtl;">همانا ندای مظهر ظهور الهی است به اهل آسمان و زمين چه آنانکه در قالب
</p>
<p style="direction:rtl;">عنصری بوده و چه نفوسی که آنرا ترک گفته باشند. و لقاء اللّه که بوسيلهء مظهر
</p>
<p style="direction:rtl;">ظهور او برای کسانيکه طالب لقای الهی هستند حاصل ميشود، همانا باب
</p>
<p style="direction:rtl;">دخول بجنّت عرفان و محبّت اللّه و معاشرت با روح و ريحان با خلق است. و از
</p>
<p style="direction:rtl;">طرف ديگر کسانيکه طريق نفسانی را بر صراط الهی بطوريکه در ظهور الهی ظاهر شده 
</p>
<p style="direction:rtl;">ترجيح ميدهند خود را بنار جحيم خودخواهی و ضلالت و عدوان گرفتار ميسازند .
</p>
<p style="direction:rtl;">قيامت کبری
</p>
<p style="direction:rtl;">يوم الجزا و در عين حال يوم قيامت است که اموات از قبور برخيزند.
</p>
<p style="direction:rtl;">پولس قدّيس در رسالهء اوّل خود بقرنتيان ميگويد :
</p>
<p style="direction:rtl;">" همانا بشما سرّی ميگويم که همه نخواهيم خوابيد ليکن همه متبدّل
</p>
<p style="direction:rtl;">خواهيم شد در لحظه ای در طرفة‌العينی بمجرّد نواختن صور اخير زيرا کرنا
</p>
<p style="direction:rtl;">صدا خواهد داد و مردگان بيفساد خواهند برخاست و ما متبدّل خواهيم شد
</p>
<p style="direction:rtl;">زيرا که ميبايد اين فاسد بيفسادی را بپوشد و اين فانی ببقا آراسته گردد " .
</p>
<p style="direction:rtl;">در بيان معنی اين عبارات در خصوص قيام اموات حضرت بهاءاللّه
</p>
<p style="direction:rtl;">در کتاب ايقان ميفرمايند : " و مقصود از موت و حيات که در کتب مذکور
</p>
<p style="direction:rtl;">است موت و حيات ايمانی است و از عدم ادراک اين معنی است که عامّهء
</p>
<p style="direction:rtl;">ناس در هر ظهور اعتراض نموده و بشمس هدايت مهتدی نشدند و جمال
</p>
<p style="direction:rtl;">ازلی را مقتدی نگشتند ... چنانچه عيسی ميفرمايد لابدّ لکم بان تولدوا
</p>
<p style="direction:rtl;">مرّةً اخری (١٥) . و در مقام ديگر ميفرمايد " من لم يولد من الماء و الرّوح لا
</p>
<p style="direction:rtl;">-------------------------------------------------------------------------------
</p>
<p style="direction:rtl;">١٥) انجيل يوحنّا ، ٣/٥-٨ .
</p>
<p style="direction:rtl;">ص ٢٥١
</p>
<p style="direction:rtl;">يقدر ان يدخل ملکوت اللّه. المولود من الجسد جسد هو والمولود من الرّوح هو 
</p>
<p style="direction:rtl;">روح " (١٦). که ترجمهء آن اينست: نفسی که زنده نشده است از ماء معرفت الهی
</p>
<p style="direction:rtl;">و روح قدسی عيسوی قابل ورود و دخول در ملکوت ربّانی نيست. زيرا
</p>
<p style="direction:rtl;">هر چه از جسد ظاهر شد و تولّد يافت پس اوست جسد و متولّد شده از روح
</p>
<p style="direction:rtl;">که نفس عيسوی باشد پس اوست روح. خلاصهء معنی آنکه هر عبادی که
</p>
<p style="direction:rtl;">از روح و نفحهء مظاهر قدسيّه در هر ظهور متولّد و زنده شدند بر آنها حکم
</p>
<p style="direction:rtl;">حيات و بعث و ورود در جنّت محبّت الهيّه ميشود و من دون آن حکم غير آن
</p>
<p style="direction:rtl;">که موت و غفلت و ورود در نار کفر و غضب الهی است می شود ... و هرگز
</p>
<p style="direction:rtl;">در هيچ عهد و عصر جز حيات و بعث و حشر حقيقی مقصود انبياء و اولياء
</p>
<p style="direction:rtl;">نبوده و نيست ... اگر قدری از زلال معرفت الهی مرزوق شويد ميدانيد که
</p>
<p style="direction:rtl;">حيات حقيقی حيات قلب است نه حيات جسد. زيرا که در حيات جسد
</p>
<p style="direction:rtl;">همهء ناس و حيوانات شريکند وليکن اين حيات مخصوص است بصاحبان
</p>
<p style="direction:rtl;">افئدهء منيره که از بحر ايمان شاربند و از ثمرهء ايقان مرزوق. و اين حيات را
</p>
<p style="direction:rtl;">موت از عقب نباشد و اين بقا را فنا از پی نيايد چنانچه فرموده‌اند
</p>
<p style="direction:rtl;">" المؤمن حيّ فی الدّارين " . اگر مقصود حيات ظاهرهء جسدی باشد که
</p>
<p style="direction:rtl;">مشاهده ميشود موت آنرا اخذ مينمايد "(١٧) .
</p>
<p style="direction:rtl;">بموجب تعاليم بهائی قيامت را با جسد عنصری کاری نيست و جسد
</p>
<p style="direction:rtl;">همينکه فوت شد در معرض تحليل است و چون تحليل و متلاشی شد ذرّات
</p>
<p style="direction:rtl;">آن دگر باره در همان هيکل جمع و ترکيب نخواهد شد . بلکه قيامت عبارت
</p>
<p style="direction:rtl;">از تولّد فرد به حيات روحانی است که بفيض روح القدس بوسيلهء مظهر
</p>
<p style="direction:rtl;">ظهور الهی صورت ميگيرد . قبری که از آن برميخيزد قبر جهالت و غفلت
</p>
<p style="direction:rtl;">از خداست و خوابی که از آن بيدار ميشود حالت خمودت روحانی است
</p>
<p style="direction:rtl;">------------------------------------------------------------------------
</p>
<p style="direction:rtl;">١٦) انجيل يوحنّا ، ٣/٥-٨ .
</p>
<p style="direction:rtl;">٧١) کتاب ايقان صفحهء ٨٦-١٠٠ .
</p>
<p style="direction:rtl;">ص ٢٥٢
</p>
<p style="direction:rtl;">که در آن بسياری از نفوس اشراق و طلوع يوم اللّه را انتظار ميکشند و اين
</p>
<p style="direction:rtl;">اشراق شمس حقيقت تمام ساکنين روی زمين را چه قيد جسد باشند يا
</p>
<p style="direction:rtl;">نباشند نورانيّت ميبخشد. ولکن کسانيکه بصيرتشان نابيناست نميتوانند آنرا
</p>
<p style="direction:rtl;">مشاهده کنند . روز قيامت روزی نيست که بيست و چهار ساعت داشته باشد 
</p>
<p style="direction:rtl;">بلکه عصری است که شروع ميشود و ببقای دور شريعت استمرار دارد و تا موقعی 
</p>
<p style="direction:rtl;">که آثار مدنيّت کنونی از بسيط زمين رخت می‌بندد ادامه خواهد داشت .
</p>
<p style="direction:rtl;">رجعت مسيح
</p>
<p style="direction:rtl;">حضرت مسيح در بسياری از بياناتش دربارهء مظهر ظهور آيندهء
</p>
<p style="direction:rtl;">الهی با ضمير غائب سخن ميراند و در بعضی ديگر صيغهء متکلّم بکار ميبرد
</p>
<p style="direction:rtl;">و ميفرمايد " ميروم تا برای شما مکانی حاضر کنم و اگر بروم و از برای شما
</p>
<p style="direction:rtl;">مکانی حاضر کنم باز ميآيم و شما را برداشته با خود خواهم برد تا جائيکه
</p>
<p style="direction:rtl;">من ميباشم شما نيز باشيد "(١٨) .
</p>
<p style="direction:rtl;">در فصل اوّل کتاب اعمال رسولان مذکور است که در موقع
</p>
<p style="direction:rtl;">صعود حضرت مسيح بحواريّون گفته شد " همين عيسی که از نزد شما بآسمان
</p>
<p style="direction:rtl;">بالا برده شد باز خواهد آمد بهمين طوريکه او را بسوی آسمان روانه ديديد "(١٩) .
</p>
<p style="direction:rtl;">نظر باينگونه بيانات بسياری از مسيحيان انتظار ميکشند که وقتی
</p>
<p style="direction:rtl;">پسر انسان " سوار بر ابرهای آسمان با قوّت و جلال عظيم "(٢٠) بيايد آنها او
</p>
<p style="direction:rtl;">را بهمين هيکل بشری عيسی مسيح که دو هزار سال پيش در کوچه‌های
</p>
<p style="direction:rtl;">اورشليم راه ميرفت و سرانجام خونش ريخته و بصليب آويخته شد ببينند
</p>
<p style="direction:rtl;">و متوقّعند بتوانند با انگشتان خود جای ميخهائی که بدستها و پاهای او
</p>
<p style="direction:rtl;">--------------------------------------------------------------------------------
</p>
<p style="direction:rtl;">١٨) انجيل يوحنّا ، ١٤/١-٤ .١٩) اعمال رسولان ، ١/١١ .
</p>
<p style="direction:rtl;">٢٠) انجيل متّی ، ٢٤/٣٠ .
</p>
<p style="direction:rtl;">ص ٢٥٣
</p>
<p style="direction:rtl;">کوبيده شده لمس کنند و دستهای خود را بزخم نيزه در پهلوی او بکشند. ولی
</p>
<p style="direction:rtl;">بطور حتم کمی فکر دربارهء آنچه خود مسيح گفته است اينگونه تصوّر را
</p>
<p style="direction:rtl;">باطل خواهد کرد . يهوديان زمان مسيح نيز چنين تصوّراتی در باره
</p>
<p style="direction:rtl;">رجعت ايليا داشتند. ولی حضرت مسيح خطای آنها را بيان کرد و توضيح
</p>
<p style="direction:rtl;">فرمود که نبوّت انبيای سابق مشعر بر اينکه " ايليا بايد اوّل بيايد " تحقّق
</p>
<p style="direction:rtl;">يافته است امّا نه آنطور که ايليای سابق شخصاً و با همان هيکل رجعت
</p>
<p style="direction:rtl;">کرده باشد بلکه در هيکل يوحنّای معمّدانی " به روح و قوّت الياس "(١٢)
</p>
<p style="direction:rtl;">ظاهر شد و حضرت مسيح فرمود " اگر خواهيد قبول کنيد اين همان الياس
</p>
<p style="direction:rtl;">است که بايد بيايد هر که گوش شنوا دارد بشنود "(٢٢). بنابراين رجعت
</p>
<p style="direction:rtl;">الياس باين معنی بود که شخصی ديگر از پدر و مادر ديگر ظاهر شود ولی
</p>
<p style="direction:rtl;">با همان روح و قوّت از خداوند الهام گيرد . از اين کلمات حضرت مسيح
</p>
<p style="direction:rtl;">بخوبی ميتوان نتيجه گرفت که رجوع مسيح نيز بهمين قسم در هيکل
</p>
<p style="direction:rtl;">شخصی ديگر و متولّد از مادر ديگر تحقّق خواهد يافت ولی مانند مسيح
</p>
<p style="direction:rtl;">روح و قوّت الهی را دارا خواهد بود . حضرت بهاءاللّه ميفرمايند که رجعت
</p>
<p style="direction:rtl;">مسيح با مجیء حضرت باب و ظهور خود آن حضرت تحقّق يافته است :
</p>
<p style="direction:rtl;">" اگر شمس اليوم بگويد من شمس يوم قبلم صادق است و اگر
</p>
<p style="direction:rtl;">بگويد در حدود يومی که غير آنم صادق است و همچنين در ايّام ملاحظه نمائيد
</p>
<p style="direction:rtl;">که اگر گفته شود که کلّ يک شیء ‌اند صحيح و صادق است. و اگر گفته
</p>
<p style="direction:rtl;">شود که بحدود اسمی و رسمی غير همند آنهم صادق است چنانچه ميبينی با
</p>
<p style="direction:rtl;">اينکه يک شیء اند با وجود اين در هر کدام اسمی ديگر و خواصّی ديگر
</p>
<p style="direction:rtl;">و رسمی ديگر ملحوظ ميشود که در غير آن نميشود. و بهمين بيان و قاعده
</p>
<p style="direction:rtl;">مقامات تفصيل و فرق و اتّحاد مظاهر قدسی را ادراک فرمائيد تا تلويحات
</p>
<p style="direction:rtl;">---------------------------------------------------------------------------
</p>
<p style="direction:rtl;">٢١) انجيل لوقا ، ١/١٧ .٢٢) انجيل متّی ، ١١/١٤-١٦ .
</p>
<p style="direction:rtl;">ص ٢٥٤
</p>
<p style="direction:rtl;">کلمات آن مبدع اسماء و صفات را در مقامات جمع و فرق عارف شوی و واقف گردی "(٢٣) .
</p>
<p style="direction:rtl;">حضرت عبدالبهاء ميفرمايند :
</p>
<p style="direction:rtl;">" اعلم انّ رجوع المسيح مرّةً اخری ليس المراد منه ما يدرکون القوم بل
</p>
<p style="direction:rtl;">المراد الموعود الّذی يأتی من بعد فيأتی بملکوت اللّه و سلطنة الّتی احاطت
</p>
<p style="direction:rtl;">العالمين. و هذه السّلطنة فی عالم القلوب والارواح و ليست فی عالم الاجسام لأنّ
</p>
<p style="direction:rtl;">عالم الاجسام لا يساوی عند ربّک جناح ذبابة بل اقلّ من ذلک ان کنت
</p>
<p style="direction:rtl;">من العارفين. انّ المسيح قد أتی بملکوته من الاوّل الّذی لا اوّل له و سيأتی
</p>
<p style="direction:rtl;">بملکوته الی الابد الآباد. لانّ فی هذا المقام المسيح عبارة عن الحقيقة
</p>
<p style="direction:rtl;">الرّحمانيّة و الجوهرة الفردانيّة والکينونة الرّبّانيّة الّتی لا بداية لها ولا نهاية
</p>
<p style="direction:rtl;">لها و لها ظهور و طلوع و اشراق و غروب فی کلّ دور من الادوار "(٢٤) .
</p>
<p style="direction:rtl;">آخر الزّمان
</p>
<p style="direction:rtl;">حضرت مسيح و حواريّون علامات بسياری ذکر کرده‌اند که زمان
</p>
<p style="direction:rtl;">رجعت پسر را در جلال پدر مشخّص ميسازد. حضرت مسيح فرمود :
</p>
<p style="direction:rtl;">" چون بينيد که اورشليم بلشکرها محاصره شده است آنگاه بدانيد که
</p>
<p style="direction:rtl;">خرابی آن رسيده است ... زيرا که همانست ايّام انتقام تا آنچه مکتوب
</p>
<p style="direction:rtl;">است تمام شود ... زيرا تنگی سخت بر روی زمين و غضب بر اين قوم
</p>
<p style="direction:rtl;">حادث خواهد شد و بدم شمشير خواهند افتاد و در ميان جميع امّتها باسيری
</p>
<p style="direction:rtl;">خواهند رفت و اورشليم پايمال امّتها خواهد شد تا زمانهای امّتها بانجام
</p>
<p style="direction:rtl;">رسد "(٢٥) و نيز : " عيسی در جواب ايشان گفت زنهار کسی شما را گمراه
</p>
<p style="direction:rtl;">نکند زانرو که بسا بنام من آمده خواهند گفت که من مسيح هستم
</p>
<p style="direction:rtl;">------------------------------------------------------------------------------------------
</p>
<p style="direction:rtl;">٢٣) کتاب ايقان ، صفحهء ١٧ .٢٤) لوح مبارک بافتخار مستر بنج . ر . تيلر .
</p>
<p style="direction:rtl;">٢٥) انجيل لوقا ، ٢١/٢٠-٢٥ .
</p>
<p style="direction:rtl;">ص ٢٥٥
</p>
<p style="direction:rtl;">و بسياری را گمراه خواهند کرد و جنگها و اخبار جنگها را خواهيد شنيد.
</p>
<p style="direction:rtl;">زنهار مضطرب مشويد زيرا که وقوع اينهمه لازمست ليکن انتها هنوز نيست.
</p>
<p style="direction:rtl;">زيرا قومی با قومی و مملکتی با مملکتی مقاومت خواهند نمود و قحطيها و وباها
</p>
<p style="direction:rtl;">و زلزله‌ها در جايها پديد آيد. امّا همهء اينها آغاز دردهای زه است آنگاه شما
</p>
<p style="direction:rtl;">را بمصيبت سپرده خواهند کشت و جميع امّتها بجهت اسم من از شما نفرت
</p>
<p style="direction:rtl;">کنند. و در آنزمان بسياری لغزش خورده يکديگر را تسليم کنند و از يکديگر
</p>
<p style="direction:rtl;">نفرت گيرند و بسا انبياء کذبه ظاهر شده بسياری را گمراه کنند و بجهت
</p>
<p style="direction:rtl;">افزونی گناه محبّت بسياری سرد خواهد شد. ليکن هر که تا بانتها صبر کند
</p>
<p style="direction:rtl;">نجات يابد و باين بشارت ملکوت در تمام عالم موعظه خواهد شد تا بر
</p>
<p style="direction:rtl;">جميع امّتها شهادتی شود آنگاه انتها خواهد رسيد "(٢٦) .
</p>
<p style="direction:rtl;">در اين دو عبارت مذکورهء حضرت مسيح با کمال وضوح و بدون
</p>
<p style="direction:rtl;">ستر و کتمان تمام اموری را که بايد قبل از آمدن پسر انسان بوقوع پيوندد
</p>
<p style="direction:rtl;">پيشگوئی کرده است و در طول قرنهائی که از زمان گفتار حضرت مسيح
</p>
<p style="direction:rtl;">ميگذرد يکايک اين علامات بانجام رسيده است و در آخر هر عبارت
</p>
<p style="direction:rtl;">حضرت مسيح به واقعه ای اشاره ميکند که مدلّ بر زمان ظهور است. در يک
</p>
<p style="direction:rtl;">مورد اشاره بخاتمهء پراکندگی يهوديان و آبادی اورشليم و در مورد ديگر
</p>
<p style="direction:rtl;">موعظهء انجيل در سراسر عالم و بسيار اسباب تعجّب و حيرت است 
</p>
<p style="direction:rtl;">که هر دو اين علامات جزء به جزء حرفيّاً در زمان ما به وقوع پيوسته و هر گاه اين دو
</p>
<p style="direction:rtl;">مطلب مذکوره در اين نبوّت مانند ساير مطالب صحيح باشد نتيجه آن ميشود 
</p>
<p style="direction:rtl;">که ما اکنون در " آخر الزّمان " زندگی ميکنيم که مسيح از آن خبر داده است .
</p>
<p style="direction:rtl;">حضرت محمّد نيز علاماتی را ذکر فرموده که تا روز قيامت امتداد
</p>
<p style="direction:rtl;">خواهد داشت. در قرآن چنين ميفرمايد : " اذ قال اللّه يا عيسی انّی متوفّيک
</p>
<p style="direction:rtl;">و رافعک اليّ و مطهرّک من الّذين کفروا و جاعل الّذين اتّبعوک فوق الّذين
</p>
<p style="direction:rtl;">----------------------------------------------------------------------------
</p>
<p style="direction:rtl;">٢٦) انجيل متّی ، ٢٤/٤-١٤ .
</p>
<p style="direction:rtl;">ص ٢٥٦
</p>
<p style="direction:rtl;">کفروا الی يوم القيامة ثمّ اليّ مرجعکم فاحکم بينکم فيما کنتم فيه تختلفون " (٢٧) .
</p>
<p style="direction:rtl;">" و قالت اليهود يد اللّه مغلولة غُلّت ايديهم و لُعِنوا بما قالوا بل يداه مبسوطتان 
</p>
<p style="direction:rtl;">ينفق کيف يشاء و ليزيدنّ کثيراً منهم ما انزل اليک من ربّک طغياناً و کفراً و القينا 
</p>
<p style="direction:rtl;">بينهم العداوة و البغضاء الی يوم القيمة کلّما اوقدوا ناراً للحرب اطفأها اللّه " (٢٨) .
</p>
<p style="direction:rtl;">" و من الّذين قالوا انّا نصاری اخذنا ميثاقهم فنسوا حظّاً ممّا ذُکّروا به فاغرينا 
</p>
<p style="direction:rtl;">بينهم العداوة و البغضاء الی يوم القيمة و سوف ينبّئهم بما کانوا يصنعون " (٢٩) .
</p>
<p style="direction:rtl;">اين کلمات نيز بحسب ظاهر با مغلوبيّت يهوديان در مقابل مسيحيان
</p>
<p style="direction:rtl;">و مسلمانان تحقّق يافت و انشقاق و جنگ و نزاع در طول قرونی که حضرت
</p>
<p style="direction:rtl;">محمّد سخنان فوق را گفت باعث ظهور تفرقه و انشعاب در هر يک از دو
</p>
<p style="direction:rtl;">امّت يهود و نصاری گرديد. و تنها پس از شروع عصر بهائی ( که روز قيامت
</p>
<p style="direction:rtl;">است ) علائم قرب اختتام آن اوضاع و شرايط ظاهر شده است .
</p>
<p style="direction:rtl;">علامات در آسمان و زمين
</p>
<p style="direction:rtl;">در کتب مقدّسهء يهود و مسيحيان و مسلمين و سائرين در توصيف علاماتی
</p>
<p style="direction:rtl;">که بايد ملازم ظهور موعود منتظر باشد شباهتی عجيب مشاهده ميشود. در
</p>
<p style="direction:rtl;">کتاب يوئيل نبی مسطور است : " و آيات را از خون و آتش و ستونهای دود
</p>
<p style="direction:rtl;">در آسمان و زمين ظاهر خواهم ساخت آفتاب بتاريکی و ماه بخون مبدّل
</p>
<p style="direction:rtl;">خواهند شد پيش از ظهور يوم عظيم و مهيب خداوند " (٣٠) . " زيرا اينک
</p>
<p style="direction:rtl;">در آن ايّام و در آن زمان چون اسيری يهودا و اورشليم را برگردانيده باشم
</p>
<p style="direction:rtl;">آنگاه جميع امّتها را جمع کرده بوادی يهوشافاط فرود خواهم آورد و در
</p>
<p style="direction:rtl;">-------------------------------------------------------------------------
</p>
<p style="direction:rtl;">٢٧) قرآن ، سورهء آل عمران ، ٣/٥٥.٢٩) سورهء مائده ، ٥/١٤ .
</p>
<p style="direction:rtl;">٢٨) سورهء مائده ، ٥/٦٤.٣٠) يوئيل ، ٢/٣٠-٣١ .
</p>
<p style="direction:rtl;">ص ٢٥٧
</p>
<p style="direction:rtl;">آنجا با ايشان دربارهء قوم خود و ميراث خويش اسرائيل محاکمه خواهم
</p>
<p style="direction:rtl;">نمود ... جماعتها جماعتها در وادی قضا زيرا روز خداوند در وادی قضاء 
</p>
<p style="direction:rtl;">نزديک است . آفتاب و ماه سياه ميشوند و ستارگان تابش خود را باز ميدارند 
</p>
<p style="direction:rtl;">و خداوند از صهيون نعره ميزند و آواز خود را از اورشليم بلند ميکند و آسمان و زمين 
</p>
<p style="direction:rtl;">متزلزل ميشود امّا خداوند ملجأ قوم خود و ملاذ بنی اسرائيل خواهد بود " (٣١) .
</p>
<p style="direction:rtl;">حضرت مسيح ميفرمايند :
</p>
<p style="direction:rtl;">" و فوراً بعد از مصيبت آن ايّام آفتاب تاريک گردد و ماه نور خود را ندهد و 
</p>
<p style="direction:rtl;">ستارگان از آسمان فرو ريزند و قوّتهای افلاک متزلزل گردد. آنگاه علامت پسر 
</p>
<p style="direction:rtl;">انسان در آسمان پديد گردد. و در آنوقت جميع طوايف زمين سينه زنی کنند و پسر 
</p>
<p style="direction:rtl;">انسان را ببينند که بر ابرهای آسمان با قوّت و جلال عظيم ميآيد " (٣٢) .
</p>
<p style="direction:rtl;">در قرآن چنين مذکور است :
</p>
<p style="direction:rtl;">" اذا الشّمس کوّرت و اذا النّجوم انکدرت و اذا الجبال سيّرت ... و اذا
</p>
<p style="direction:rtl;">الصحف نشرت و اذا السّماء کشطت و اذا الجحيم سعّرت " (٣٣) .
</p>
<p style="direction:rtl;">حضرت بهاءاللّه در کتاب ايقان توضيح ميفرمايند که اين نبوّات 
</p>
<p style="direction:rtl;">دربارهء آفتاب و ماه و ستارگان و آسمانها و زمين رموز و اشارات است و نبايد تنها
</p>
<p style="direction:rtl;">بمعنای ظاهر حمل گردد. زيرا پيغمبران قبل از همه به مسائل روحانی توجّه
</p>
<p style="direction:rtl;">داشتند نه جسمانی و بنور روحانی ميانديشيدند نه صوری و ظاهری. وقتی
</p>
<p style="direction:rtl;">بمناسبت روز قيامت از آفتاب نام ميبرند مقصودشان آفتاب حقيقت است.
</p>
<p style="direction:rtl;">خورشيد منبع اعظم نور است و بهمين قسم موسی برای يهود بمنزلهء آفتاب
</p>
<p style="direction:rtl;">بود چنانکه حضرت مسيح برای مسيحيان و حضرت محمّد برای مسلمين
</p>
<p style="direction:rtl;">-----------------------------------------------------------------------------
</p>
<p style="direction:rtl;">٣١) يوئيل ، ٣/١-٢ و ١٤ تا ١٦.٣٢) انجيل متّی ، ٢٤/٢٩-٣٠ .
</p>
<p style="direction:rtl;">٣٣) سورهء تکوير ، ٨١/١-١٢ .
</p>
<p style="direction:rtl;">ص ٢٥٨
</p>
<p style="direction:rtl;">بمنزلهء آفتاب بودند. وقتی انبياء ميگويند آفتاب تاريک ميشود مقصود آنست
</p>
<p style="direction:rtl;">که تعاليم اصلی اين شموس روحانی بواسطهء سوء تعبير و سوء تفاهم و تعصّب
</p>
<p style="direction:rtl;">چنان تيره و تاريک می شود که مردم در ظلمت روحانی بسر ميبرند . ماه
</p>
<p style="direction:rtl;">و ستارگان منابع نور ضعيف ‌تری هستند که برؤساء و علمای مذهبی که بايد
</p>
<p style="direction:rtl;">راهنما و الهام بخش مردم باشند اطلاق ميشود. وقتی گويند " ماه نور خود
</p>
<p style="direction:rtl;">را نميدهد " يا " بخون مبدّل خواهد شد " و " ستارگان از آسمان فرو ميريزند "
</p>
<p style="direction:rtl;">مقصود اينست که پيشوايان کليساها از مقام خود تنزّل نموده بنزاع
</p>
<p style="direction:rtl;">و خصومت مشغول ميشوند و علمای دينی بامور دنيوی ميپردازند و بعوض اشتغال
</p>
<p style="direction:rtl;">بمسائل معنوی و ملکوتی بامور ملکی و دنيوی توجّه دارند. ولکن معنای اين
</p>
<p style="direction:rtl;">نبوّات بيک تفسير تمام نميشود و اين رموز را بمعانی ديگر نيز ميتوان تفسير
</p>
<p style="direction:rtl;">کرد. حضرت بهاءاللّه ميفرمايند بمعنای ديگر " آفتاب " و " ماه " و " ستارگان "
</p>
<p style="direction:rtl;">باحکام و تعاليم موضوعه در هر ديانت اطلاق ميشود. و چون در هر ظهور
</p>
<p style="direction:rtl;">بعد مراسم و عقائد و عادات و احکام ظهورات سابق بمقتضای احتياجات
</p>
<p style="direction:rtl;">زمان تغيير مييابد لهذا باين معنی آفتاب و ماه تغيير ميکند و ستارگان متفرّق ميشوند .
</p>
<p style="direction:rtl;">در بسياری موارد تحقّق صوری اين نبوّات بصورت ظاهر سخيف
</p>
<p style="direction:rtl;">و غير ممکن بنظر ميرسد. مثلاً اينکه ماه مبدّل بخون ميشود يا ستارگان روی
</p>
<p style="direction:rtl;">زمين فرو ريزند. کوچکترين ستاره از ثوابت مرئيّه هزاران بار از زمين بزرگتر
</p>
<p style="direction:rtl;">است و اگر يکی از آنها بروی زمين بيفتد جا برای ستارهء ديگر نخواهد
</p>
<p style="direction:rtl;">ماند . در موارد ديگر بعضی نبوّات هم بصورت ظاهر و هم از جهت
</p>
<p style="direction:rtl;">روحانی تحقّق مييابد. مثلاً ارض مقدّس بصورت ظاهر هم برای چند قرن
</p>
<p style="direction:rtl;">چنانکه انبيا خبر داده بودند ويران و خراب شد ولی حال در " روز قيامت "
</p>
<p style="direction:rtl;">چنانکه اشعيا گفته مانند گل دوباره شروع به آبادی و شکفتگی کرده
</p>
<p style="direction:rtl;">است . آباديهای پر رونق شروع شده زمينها آبياری و کشتکاری ميشود
</p>
<p style="direction:rtl;">و تاکستانها و درختهای زيتون و گلستانها در جائی که تا نيم قرن پيش بيابان
</p>
<p style="direction:rtl;">شن ز‌اری بيش نبود احداث گشته توسعه مييابند. و بلا ترديد موقعی که مردم
</p>
<p style="direction:rtl;">ص ٢٥٩
</p>
<p style="direction:rtl;">شمشيرهای خود را به گاوآهن و نيزهء خويش را بارّه‌ها تبديل کنند
</p>
<p style="direction:rtl;">بيابانهای بيحاصل و زمينهای باير در سراسر جهان آباد خواهد شد و بادهای
</p>
<p style="direction:rtl;">زهرآگين و طوفانهای شن که از اين بيابانها برميخيزد و زندگی را در نقاط
</p>
<p style="direction:rtl;">مجاوره غير قابل تحمّل ميسازد از جملهء امور گذشته محسوب خواهد گرديد
</p>
<p style="direction:rtl;">و آب و هوای بسيط زمين ملايمتر و گواراتر خواهد شد . شهرها ديگر هوا را با
</p>
<p style="direction:rtl;">دود و مواد سمّی آلوده نخواهند کرد و حتّی بمعنای ظاهری مادّی نيز
</p>
<p style="direction:rtl;">" آسمانهای جديد و زمين جديد " مشاهده خواهد شد .
</p>
<p style="direction:rtl;">طرز آمدن موعود
</p>
<p style="direction:rtl;">در خصوص آمدن موعود در زمان آخر حضرت مسيح ميفرمايد :
</p>
<p style="direction:rtl;">" و پسر انسان را ببينند که بر ابرهای آسمان با قوّت وجلال عظيم
</p>
<p style="direction:rtl;">ميآيد و فرشتگان خود را با صور بلند و آواز فرستاده ... امّا چون پسر انسان
</p>
<p style="direction:rtl;">در جلال خود با جميع ملائکهء مقدّس خويش آيد آنگاه بر کرسيّ جلال
</p>
<p style="direction:rtl;">خود خواهد نشست و جميع امّتها در حضور او جمع شوند و آنها را از
</p>
<p style="direction:rtl;">همديگر جدا ميکند بقسميکه شبان ميشها را از بزها جدا ميکند " (٣٤) .
</p>
<p style="direction:rtl;">دربارهء اين عبارات و نظاير آنها حضرت بهاءاللّه در کتاب ايقان ميفرمايند :
</p>
<p style="direction:rtl;">" و مقصود از سماء نيست مگر جهت علوّ و سموّ که آن محلّ ظهور آن
</p>
<p style="direction:rtl;">مشارق قدسيّه و مطالع قدميّه است. و اين کينونات قديمه اگر چه بحسب
</p>
<p style="direction:rtl;">ظاهر از بطن امّهات ظاهر ميشوند وليکن فی الحقيقه از سموات امر نازلند
</p>
<p style="direction:rtl;">و اگر چه بر ارض ساکنند وليکن بر رفرف معانی متّکی‌اند و در حينی که
</p>
<p style="direction:rtl;">ميان عباد مشی مينمايند در هواهای قرب طائرند. بی‌حرکت رجل در ارض
</p>
<p style="direction:rtl;">روح مشی مينمايند و بی‌پر بمعارج احديّه پرواز فرمايند و در هر نفسی
</p>
<p style="direction:rtl;">مشرق و مغرب ابداع را طی فرمايند و در هر آنی ملکوت غيب و شهاده را
</p>
<p style="direction:rtl;">--------------------------------------------------------------------------
</p>
<p style="direction:rtl;">٣٤) انجيل متّی ، ٢٤/٣٠-٣١ و ٢٥/٣١-٣٢ .
</p>
<p style="direction:rtl;">ص ٢٦٠
</p>
<p style="direction:rtl;">سير نمايند .. مقصود از ابر آن اموريست که مخالف نفس و هوای ناس
</p>
<p style="direction:rtl;">است چنانچه ذکر شد در آيهء مذکور " أفکلّما جاء کم رسول بما لاتهوی
</p>
<p style="direction:rtl;">انفسکم استکبرتم ففريقاً کذّبتم و فريقا تقتلون " (٣٥). مثلاً از قبيل تغيير
</p>
<p style="direction:rtl;">احکام و تبديل شرايع و ارتفاع قواعد و رسوم عاديّه و تقدّم مؤمنين از عوام بر
</p>
<p style="direction:rtl;">معرضين از علما. و همچنين ظهور آنجمال ازلی بر حدودات بشريّه از اکل
</p>
<p style="direction:rtl;">و شرب و فقر و غنا و عزّت و ذلّت و نوم و يقظه و امثال آن از آنچيزهائی که
</p>
<p style="direction:rtl;">مردم را بشبهه مياندازد و منع مينمايد. همهء اين حجبات بغمام تعبير شده
</p>
<p style="direction:rtl;">و اينست آن غمامی که سموات علم و عرفان کلّ من فی الارض بآن ميشکافد
</p>
<p style="direction:rtl;">و شق ميگردد چنانچه ميفرمايد " يوم تشقّق السّماء بالغمام " (٣٦) و همچنانکه
</p>
<p style="direction:rtl;">غمام ابصار ناس را منع مينمايد از مشاهدهء شمس ظاهری همين قسم هم
</p>
<p style="direction:rtl;">اين شئونات مذکوره مردم را منع مينمايد از ادراک آن شمس حقيقی.
</p>
<p style="direction:rtl;">چنانچه مذکور است در کتاب از لسان کفّار " وقالوا ما لهذا الرّسول يأکل
</p>
<p style="direction:rtl;">الطّعام و يمشی فی الاسواق لولا انزل اليه ملک فيکون معه نذيرا " (٣٧) . مثل
</p>
<p style="direction:rtl;">اينکه ملاحظه ميشد از انبياء فقر ظاهری و ابتلای ظاهری و همچنين
</p>
<p style="direction:rtl;">ملزومات عنصری جسدی از قبيل جوع و امراض و حوادث امکانيّه. چون اين
</p>
<p style="direction:rtl;">مراتب از آن هياکل قدسيّه ظاهر ميشد مردم در صحراهای شکّ و ريب
</p>
<p style="direction:rtl;">و بيابانهای وهم و تحيّر ميماندند که چگونه ميشود نفسی از جانب خود بيايد
</p>
<p style="direction:rtl;">و اظهار غلبه نمايد بر کلّ من علی الارض و علّت خلق موجودات را بخود
</p>
<p style="direction:rtl;">نسبت دهد چنانچه فرموده " لولاک لما خلقت الافلاک " و معذلک باين قسمها
</p>
<p style="direction:rtl;">مبتلا بامور جزئيه شود چنانچه شنيده‌اند از ابتلای هر نبيّ و اصحاب او
</p>
<p style="direction:rtl;">از فقر و امراض و ذلّت چنانچه سرهای اصحاب ايشانرا در شهرها بهديه
</p>
<p style="direction:rtl;">ميفرستادند و ايشان را منع مينمودند از آنچه بآن مأمور بودند و هرکدام در
</p>
<p style="direction:rtl;">---------------------------------------------------------------------------
</p>
<p style="direction:rtl;">٣٥) قرآن سورهء بقره ٢/٨٧.٣٦) سورهء فرقان ٢٥/٢٥ .
</p>
<p style="direction:rtl;">٣٧) سورهء فرقان ٢٥/٧ .
</p>
<p style="direction:rtl;">ص ٢٦١
</p>
<p style="direction:rtl;">دست اعدای دين مبتلا بودند بقسميکه بر ايشان وارد ميآوردند آنچه اراده
</p>
<p style="direction:rtl;">مينمودند ... و همين امورات را که مغاير انفس خبيثه و مخالف هوای ناس
</p>
<p style="direction:rtl;">است حضرت ربّ العزّه محک و ميزان قرار داده و بآنها امتحان ميفرمايد
</p>
<p style="direction:rtl;">عباد خود را و تميز ميدهد سعيد را از شقی و معرض را از مقبل .
</p>
<p style="direction:rtl;">و قوله يرسل ملائکته الی آخر القول. مقصود از اين ملائکه آن نفوسی
</p>
<p style="direction:rtl;">هستند که به قوّهء روحانيّه صفات بشريّه را بنار محبّت الهی سوختند و بصفات
</p>
<p style="direction:rtl;">عالين و کرّوبيّين متّصف گشتند . و چون امم عيسی باين معانی نرسيدند و اين
</p>
<p style="direction:rtl;">علامات بر حسب ظاهر چنانچه خود و علمای ايشان ادراک نموده‌اند
</p>
<p style="direction:rtl;">ظاهر نشد لهذا بمظاهر قدسيّه از آن يوم تا بحال اقبال ننمودند و از جميع
</p>
<p style="direction:rtl;">فيوضات قدسيّه محروم شدند و از بدايع کلمات صمدانيّه محجوب گشتند.
</p>
<p style="direction:rtl;">اينست شأن اين عباد در يوم معاد. و اينقدر ادراک ننمودند که اگر در هر
</p>
<p style="direction:rtl;">عصری علائم ظهور مطابق آنچه در اخبار است در عالم ظاهر، ظاهر شود ديگر
</p>
<p style="direction:rtl;">که را يارای انکار و اعراض ميماند و چگونه ميان سعيد و شقيّ و مجرم و متّقی
</p>
<p style="direction:rtl;">تفصيل ميشود؟ مثلاً انصاف دهيد اگر اين عبارات که در انجيل مذکور است بر
</p>
<p style="direction:rtl;">حسب ظاهر ظاهر شود ملائکه با عيسی بن مريم از سماء ظاهره با ابری
</p>
<p style="direction:rtl;">نازل شوند ديگر که يارای تکذيب دارد و يا که لايق انکار و قابل استکبار
</p>
<p style="direction:rtl;">باشد؟ بلکه فی الفور همهء اهل ارض را اضطراب بقسمی احاطه ميکند
</p>
<p style="direction:rtl;">که قادر بر حرف و تکلّم نيستند تا چه رسد به ردّ و قبول " (٣٨) .
</p>
<p style="direction:rtl;">بموجب بيانات فوق همين نحوهء آمدن پسر انسان در هيکل سادهء
</p>
<p style="direction:rtl;">بشری متولّد از مادر و بحال فقر و بيسوادی و مظلوم و مبتلا بدست اعاظم
</p>
<p style="direction:rtl;">روی زمين سنگ محکی است که خداوند مردم را بآن امتحان و آنها را از
</p>
<p style="direction:rtl;">هم تفکيک ميکند چنانکه شبان گوسفندها را از بزها جدا ميسازد آنهائيکه
</p>
<p style="direction:rtl;">چشم بصيرت روحانيشان باز باشد نور حقّ را از ميان ابرها مشاهده کرده
</p>
<p style="direction:rtl;">از قدرت و جلالی که از او ظاهر و عين مجد و جلال خداوند است ،
</p>
<p style="direction:rtl;">---------------------------------------------------------------------------
</p>
<p style="direction:rtl;">٣٨) کتاب ايقان ، صفحات ٥٦ تا ٦١ و ٦٤ ، ٦٦ ، ٦٧ ، ٦٨ .
</p>
<p style="direction:rtl;">ص ٢٦٢
</p>
<p style="direction:rtl;">شادمانی ميکنند و ديگران که هنوز چشمشان به حجاب تعصّب و گناه
</p>
<p style="direction:rtl;">پوشيده است جز ابرهای تاريک چيزی نمی بينند و همانطور در تاريکی
</p>
<p style="direction:rtl;">محروم از برکات آفتاب سرگردان ميمانند .
</p>
<p style="direction:rtl;">در کتاب ملاکی نبيّ چنين مرقوم است :
</p>
<p style="direction:rtl;">" اينک من رسول خود را خواهم فرستاد و او طريق را پيش روی من
</p>
<p style="direction:rtl;">مهيّا خواهد ساخت و خداوندی که شما طالب او ميباشيد ناگهان بهيکل
</p>
<p style="direction:rtl;">خود خواهد آمد يعنی آن رسول عهديکه شما از او مسرور ميباشيد ... امّا
</p>
<p style="direction:rtl;">کيست که روز آمدن او را متحمّل تواند شد و کيست که در حين ظهور
</p>
<p style="direction:rtl;">وی تواند ايستاد؟ زيرا که او مثل آتش قالگر و مانند صابون گازران خواهد بود ...
</p>
<p style="direction:rtl;">زيرا اينک آنروزی که مثل تنور مشتعل ميباشد خواهد آمد و جميع
</p>
<p style="direction:rtl;">متکبّران و جميع بدکاران کاه خواهند بود ... امّا برای شما که از اسم من
</p>
<p style="direction:rtl;">ميترسيد آفتاب عدالت طلوع خواهد کرد و بر بالهای وی شفا خواهد بود " (٣٩) .
</p>
<p style="direction:rtl;">تبصره - موضوع تحقّق نبوّات آنقدر دائره‌اش وسيع است که برای توضيح
</p>
<p style="direction:rtl;">کافی مطلب مجلّدات عديده لازم است و آنچه که در حدود يک
</p>
<p style="direction:rtl;">فصل ميتوان نوشت فقط برای اينست که نکات اصلی تفاسير بهائی
</p>
<p style="direction:rtl;">را معرفی نمايد. از تفاصيل رؤيای دانيال و يوحنّا ذکری نشده است
</p>
<p style="direction:rtl;">ولی خوانندگان محترم ميتوانند تفسير بعضی فصول اين دو کتاب را
</p>
<p style="direction:rtl;">در کتاب مفاوضات بيابند و در کتاب ايقان از حضرت بهاءاللّه و در
</p>
<p style="direction:rtl;">کتاب حجج البهيّه تأليف جناب ابوالفضائل و در بسياری از الواح
</p>
<p style="direction:rtl;">حضرت بهاءاللّه و حضرت عبدالبهاء تفاسير بيشتری ميتوان يافت .
</p>
<p style="direction:rtl;">---------------------------------------------------------------------
</p>
<p style="direction:rtl;">٣٩) ملاکی - ٣/١-٢ و ٤/١-٢ .
</p>
<p style="direction:rtl;">ص ٢٦٣
</p>
<p style="direction:rtl;">فصل چهاردهم
</p>
<p style="direction:rtl;">نبوّات حضرت بهاءاللّه و حضرت عبدالبهاء
</p>
<p style="direction:rtl;">" و اگر در دل خود گوئی سخنی را که خداوند نگفته است، چگونه 
</p>
<p style="direction:rtl;">تشخيص نمائيم هنگاميکه نبيّ باسم خداوند سخن گويد اگر آن 
</p>
<p style="direction:rtl;">چيز واقع نشود و بانجام نرسد اين امری است که خداوند نگفته است 
</p>
<p style="direction:rtl;">بلکه آن نبيّ آنرا از روی تکبّر گفته است پس از او نترس " (١) .
</p>
<p style="direction:rtl;">قوّهء خلّاقهء کلمة اللّه
</p>
<p style="direction:rtl;">خداوند بتنهائی يفعل ما يشاء است و بزرگترين برهان حقّانيّت
</p>
<p style="direction:rtl;">يک مظهر ظهور الهی قوّهء خلّاقهء کلمهء او و نفوذ و تأثير آن در تغيير و تحوّل
</p>
<p style="direction:rtl;">امور انسانی و غلبه بر جميع مخالفتها و معاندتهای بشريست. خداوند بوسيلهء
</p>
<p style="direction:rtl;">کلام انبيا اراده و مشيّت خود را ابلاغ ميدارد. واضحترين برهان بر صدق
</p>
<p style="direction:rtl;">مدّعای يک پيغمبر و حقّانيّت الهامش آنست که کلامش دير يا زود تحقّق يابد .
</p>
<p style="direction:rtl;">" چنانکه باران و برف از آسمان ميبارد و بآنجا برنميگردد بلکه زمين را
</p>
<p style="direction:rtl;">سيراب کرده آنرا بارور و برومند ميسازد و برزگر را تخم و خورنده را نان
</p>
<p style="direction:rtl;">ميبخشد همچنان کلام من که از دهانم صادر گردد خواهد بود، نزد من
</p>
<p style="direction:rtl;">بی‌ثمر نخواهد برگشت بلکه آنچه را که خواست بجا خواهد آورد و برای
</p>
<p style="direction:rtl;">آنچه آنرا فرستادم کامران خواهد گرديد " (٢) .
</p>
<p style="direction:rtl;">--------------------------------------------------------------------------
</p>
<p style="direction:rtl;">١) سفر تثنيه ، ١٨/٢١-٢٢.٢) اشعيا ، ٥٥/١٠-١١ .
</p>
<p style="direction:rtl;">ص ٢٦٤
</p>
<p style="direction:rtl;">وقتيکه شاگردان يوحنّای معمّدانی پيش مسيح آمده سؤال کردند، آيا
</p>
<p style="direction:rtl;">تو مسيح موعودی يا بايد منتظر ديگری باشيم ؟ جواب حضرت مسيح تنها
</p>
<p style="direction:rtl;">اشاره بنفوذ حاصله از کلامش بود و فرمود :
</p>
<p style="direction:rtl;">" برويد و يحيی را از آنچه شنيده و ديده‌ايد اطّلاع دهيد که کوران
</p>
<p style="direction:rtl;">بينا ميگردند و لنگان برفتار ميآيند و ابرصان و کران شنوا و مردگان زنده ميشوند
</p>
<p style="direction:rtl;">و فقيران بشارت می شنوند و خوشا بحال کسی که در من نلغزد " (٣) .
</p>
<p style="direction:rtl;">اکنون ببينيم بچه دليل و برهان ظاهر و هويداست که کلام حضرت
</p>
<p style="direction:rtl;">بهاءاللّه دارای همان قوّهء خلّاقه‌ای بوده که وجه امتياز کلام حقّ است .
</p>
<p style="direction:rtl;">حضرت بهاءاللّه بزمامداران جهان دستور فرمودند که صلح جهانی
</p>
<p style="direction:rtl;">برقرار کنند. ولی چون آنان سياست جنگ را از سال ١٨٦٩ همچنان ادامه
</p>
<p style="direction:rtl;">دادند چندين سلسله از سلسله‌های قديمی سلاطين مضمحل شد و هر
</p>
<p style="direction:rtl;">جنگی که متعاقباً واقع شد ثمرات فتح و فيروزی را بمراتب کمتر کرد تا آنکه 
</p>
<p style="direction:rtl;">جنگ جهانی اوّل ١٩١٤-١٩١٨ اين واقعيّت تاريخی را به ثبوت رسانيد 
</p>
<p style="direction:rtl;">که جنگ برای غالب و مغلوب هر دو دهشت ز‌ا و زيانبخش است (٤).
</p>
<p style="direction:rtl;">حضرت بهاءاللّه بزمامداران امور امر فرمودند که نسبت باتباع خود
</p>
<p style="direction:rtl;">چون حافظ امين رفتار نمايند و اقتدار سياسی خود را وسيلهء راحت و سعادت
</p>
<p style="direction:rtl;">حقيقی عمومی قرار دهند. در نتيجه ترقّياتی که در مسئلهء وضع قوانين
</p>
<p style="direction:rtl;">اجتماعی حاصل شده بی‌سابقه و نظير است . همچنين برای غنای مفرط
</p>
<p style="direction:rtl;">و فقر مفرط حدودی مقرّر داشتند. و از آن زمان وضع قوانينی برای تعيين
</p>
<p style="direction:rtl;">حدّ اقلّ معيشت و وضع ماليات تصاعدی بر ثروت بوسيلهء ماليات بر عايدات
</p>
<p style="direction:rtl;">وارث دائماً مورد توجّه اوليای امور قرار گرفت . الغای بردگی انسانی
</p>
<p style="direction:rtl;">و اقتصادی هر دو را امر فرمودند و از آن زمان در جميع اکناف عالم
</p>
<p style="direction:rtl;">پيشرفت بسوی آزادی و رهائی از استثمار در حال جريان است .
</p>
<p style="direction:rtl;">---------------------------------------------------------------------
</p>
<p style="direction:rtl;">٣) انجيل متّی ، ١١/٤-٦ .
</p>
<p style="direction:rtl;">٤) اين حقيقت در جنگ دوم جهانی بيشتر آشکار شد .
</p>
<p style="direction:rtl;">ص ٢٦٥
</p>
<p style="direction:rtl;">حضرت بهاءاللّه مساوات رجال و نساء را در باب مسئوليّتها و حقوق
</p>
<p style="direction:rtl;">و امتيازات اعلام فرمودند و از زمان آن اعلام قيودی که زنان را قرنها مقيّد
</p>
<p style="direction:rtl;">داشته بود گسيخته شد و زنان بسرعت تمام در احراز مقام واقعی خود در
</p>
<p style="direction:rtl;">مساوات شريک و همعنان مردان شدند. آن حضرت وحدت اساس اديان را
</p>
<p style="direction:rtl;">اعلام فرمودند و متعاقب اين اعلام از همانوقت ما شاهد مساعی بسيار
</p>
<p style="direction:rtl;">مجدّانهء نفوس مخلصه‌ای در جميع اکناف عالم بوده‌ايم که سعی در ايجاد
</p>
<p style="direction:rtl;">روح سازش و تسامح و حسن تفاهم و معاضدت برای مقاصد و نوايای عمومی
</p>
<p style="direction:rtl;">کرده‌اند. تعصّبات قومی و مذهبی در همه جا تقليل يافته و داعيهء تاريخی آن
</p>
<p style="direction:rtl;">بيش از پيش از اعتبار افتاده است و همان عواملی که حسّ ملّيّت مفرطه
</p>
<p style="direction:rtl;">و خودکفائی را غير قابل دوام کرده و منهدم ساخته اساس تعصّبات ديانتی را
</p>
<p style="direction:rtl;">نيز زائل کرده است . آن حضرت تعليم و تربيت عمومی را امر فرمودند و تحرّی
</p>
<p style="direction:rtl;">حقيقت را برهان انتعاش حيات روحانی قرار دادند و تمدّن جديد بوسيلهء
</p>
<p style="direction:rtl;">اين محرّک جديد عميقاً بجنبش و هيجان آمده است . آموزش اجباری برای
</p>
<p style="direction:rtl;">اطفال و بسط وسائل تحصيل برای اکابر شالودهء سياست هر حکومتی شده
</p>
<p style="direction:rtl;">است. مللی که عمداً در صدد برآمده‌اند آزادی فکر و ضمير و وجدان را
</p>
<p style="direction:rtl;">بموجب سياست خود در ميان اهالی کشور محدود و مقيّد سازند در داخله
</p>
<p style="direction:rtl;">دچار انقلاب شده و در نظر خارجيان نيز مورد سوء ظنّ و بيم و هراس قرار گرفتند .
</p>
<p style="direction:rtl;">حضرت بهاءاللّه امر فرمودند يک زبان عمومی اختيار گردد و دکتر
</p>
<p style="direction:rtl;">زامنهوف و ديگران اين دعوت را اجابت کرده حيات و نبوغ خود را در راه
</p>
<p style="direction:rtl;">اين کار بزرگ صرف نمودند . علاوه بر همهء اينها حضرت بهاءاللّه روحی
</p>
<p style="direction:rtl;">جديد در کالبد عالم انسانی دميده و در افکار و قلوب آمال و نوايای جديد
</p>
<p style="direction:rtl;">و برای جامعه بطور کلْی هدفها و مقاصدی بديع بوجود آورده است . در
</p>
<p style="direction:rtl;">تمام طول تاريخ نميتوان سوانحی را در نظر آورد که از جريان وقايع اين
</p>
<p style="direction:rtl;">دورهء يعنی از زمان طلوع دور بهائی بسال ١٨٤٤ حيرت‌انگيزتر و مهيّجتر
</p>
<p style="direction:rtl;">باشد. سال بسال قدرت و اعتبار دوران گذشته که در حقيقت مرده ولی
</p>
<p style="direction:rtl;">ص ٢٦٦
</p>
<p style="direction:rtl;">بوسيلهء افکار و عادات و رسوم و مؤسّسات پوسيده هنوز ادامه دارد ضعيفتر
</p>
<p style="direction:rtl;">شده تا جائيکه امروز هر مرد و زن متفکّر در اين دنيا بخوبی فهميده
</p>
<p style="direction:rtl;">است که عالم انسانيّت بحرانی‌ترين دورهء خود را ميگذراند. از يکطرف در
</p>
<p style="direction:rtl;">پرتو تعاليم حضرت بهاءاللّه که جادّهء حقيقی تحوّل و تکامل را نمايانده ما
</p>
<p style="direction:rtl;">شاهد خلق جديدی هستيم و از طرف ديگر در جاهائيکه اين نور الهی را
</p>
<p style="direction:rtl;">ردّ يا انکار کرده‌اند جز خرابی و دمار و يأس و محروميّت چيزی نمی بينيم. با
</p>
<p style="direction:rtl;">اين حال در نظر يک فرد بهائی اين شواهد و نظاير آن هر قدر جالب
</p>
<p style="direction:rtl;">و حيرت‌آور باشد نميتواند عظمت روحانيّهء حضرت بهاءاللّه را کما ينبغی
</p>
<p style="direction:rtl;">بيان نمايد. نفس حيات آن حضرت در روی زمين و قوّه و قدرت نافذهء
</p>
<p style="direction:rtl;">کلمات ملهمهء حضرتش تنها ملاک و ميزان حقيقی است که بر اراده
</p>
<p style="direction:rtl;">و مشيّت الهی دلالت ميکند .
</p>
<p style="direction:rtl;">مطالعه و تمعّن در نبوّات مشروحهء حضرت بهاءاللّه و تحقّق آنها شاهدی
</p>
<p style="direction:rtl;">باهر در تأييد اين مطلب است. و ما اکنون بعضی از اين نبوّات را که در
</p>
<p style="direction:rtl;">صحّت آنها مجال اعتراض نيست من باب مثال ذکر ميکنيم زيرا آنها قبل از
</p>
<p style="direction:rtl;">تحقّق مطبوع و همه جا منتشر گرديده بوده است. اين رسائل که بتاجداران
</p>
<p style="direction:rtl;">جهان فرستاده شده و شامل بسياری از اين نبوّات است در ضمن کتابی
</p>
<p style="direction:rtl;">جمع‌آوری گشته و برای اوّلين بار در اواخر قرن نوزدهم در بمبئی بچاپ
</p>
<p style="direction:rtl;">رسيده و بعداً نيز چند بار ديگر طبع و نشر گرديده است. از نبوّات جالب
</p>
<p style="direction:rtl;">حضرت عبدالبهاء نيز ضمناً چند نمونه مذکور خواهيم داشت .
</p>
<p style="direction:rtl;">ناپلئون سوم
</p>
<p style="direction:rtl;">در سال ١٨٦٩ ميلادی حضرت بهاءاللّه توقيعی خطاب بناپلئون سوم مرقوم نموده 
</p>
<p style="direction:rtl;">او را از آنجهت که هوای جنگجوئی در سر داشته و توقيع قبلی آن حضرت را بنظر 
</p>
<p style="direction:rtl;">حقارت تلقّی کرده عتاب ميفرمايند . توقيع مزبور شامل اين انذار شديد است:
</p>
<p style="direction:rtl;">ص ٢٦٧
</p>
<p style="direction:rtl;">" بما فعلت تختلف الامور فی مملکتک و يخرج الملک من کفّک جزاء
</p>
<p style="direction:rtl;">عملک اذاً تجد نفسک فی خسران مبين و تأخذ الزّلازل کلّ القبائل فی هناک
</p>
<p style="direction:rtl;">الّا بان تقوم علی نصرة هذا الامر و تتّبع الرّوح فی هذا السّبيل المستقيم. أ عزّک
</p>
<p style="direction:rtl;">غرّک لعمری انّه لا يدوم و سوف يزول الّا بأن تتمسّک بهذا الحبل المتين. قد
</p>
<p style="direction:rtl;">نری الذّلة تسعی عن ورائک و انت من الرّاقدين " (٥) .
</p>
<p style="direction:rtl;">حاجت بگفتن نيست ناپلئون که در آن موقع در اوج اقتدار بود باين
</p>
<p style="direction:rtl;">انذار وقعی نگذاشت و در سال بعد با دولت پروس داخل جنگ شد
</p>
<p style="direction:rtl;">و يقين قطع داشت که لشکريانش برلين را تصاحب خواهند کرد. ولی
</p>
<p style="direction:rtl;">فاجعه‌ای که توسّط حضرت بهاءاللّه پيشگوئی شده بود بر او مستولی شد در
</p>
<p style="direction:rtl;">ساربروک (٦) و وايزنبورگ (٧) و متز (٨) و بالاخره در سدان (٩) بشکستی
</p>
<p style="direction:rtl;">مصيبت‌بار گرفتار شد و او را به اسارت به پروس بردند و دو سال بعد در
</p>
<p style="direction:rtl;">کمال مذلّت در انگلستان درگذشت .
</p>
<p style="direction:rtl;">آلمان
</p>
<p style="direction:rtl;">حضرت بهاءاللّه چندی بعد بغالبين بر ناپلئون نيز انذار شديد
</p>
<p style="direction:rtl;">فرمودند و چون آنها هم گوش شنوا نداشتند بعذاب مهيب گرفتار شدند . در
</p>
<p style="direction:rtl;">کتاب اقدس که نزول آن در ادرنه شروع و در سالهای اوّليّهء ورود حضرت
</p>
<p style="direction:rtl;">بهاءاللّه بسجن عکّا خاتمه يافت به امپراطور آلمان چنين خطاب فرموده‌اند :
</p>
<p style="direction:rtl;">" يا ملک برلين ... اذکر من کان اعظم منک شأناً و أکبر منک مقاماً
</p>
<p style="direction:rtl;">( ناپلئون سوم ) اين هو و ما عنده انتبه ولاتکن من الرّاقدين. انّه نبذ لوح
</p>
<p style="direction:rtl;">اللّه ورائه اذ اخبرناه بما ورد علينا من جنود الظّالمين. لذا اخذته الذّلّة من کلّ
</p>
<p style="direction:rtl;">-----------------------------------------------------------------------------------
</p>
<p style="direction:rtl;">٥) نقل از کتاب مبين بخط زين المقرّبين ، آثار قلم اعلی ١/٥٠ .
</p>
<p style="direction:rtl;">٦) Saarburck٧) Weisenburg 
</p>
<p style="direction:rtl;">٨) Metz٩) Sedan
</p>
<p style="direction:rtl;">ص ٢٦٨
</p>
<p style="direction:rtl;">الجهات الی أن رجع الی التّراب بخسران عظيم. يا ملک تفکّر فيه و فی امثالک 
</p>
<p style="direction:rtl;">الّذين سخّروا البلاد و حکموا علی العباد قد انزلهم الرّحمن من القصور الی القبور اعتبر 
</p>
<p style="direction:rtl;">و کن من المتذکّرين " " يا شواطئ نهر الرّين قد رأيناک مغطّاة بالدّماء بما سلّ عليک 
</p>
<p style="direction:rtl;">سيوف الجزاء و لک مرّةً أخری و نسمع حنين البرلين و لو أنّها اليوم علی عزّ مبين " .
</p>
<p style="direction:rtl;">در طی فتوحات اوّليّهء آلمان در جنگ بين المللی اوّل
</p>
<p style="direction:rtl;">١٩١٤-١٩١٨ و مخصوصاً در طی آخرين و بزرگترين حملهء تهاجمی آلمان
</p>
<p style="direction:rtl;">در بهار ١٩١٨ دشمنان امر بهائی در ايران اين نبوّت را در همه جا منتشر
</p>
<p style="direction:rtl;">ساخته و مقصودشان اين بود که حضرت بهاءاللّه را تزييف کنند. ولی همينکه
</p>
<p style="direction:rtl;">فتوحات برق آسای آلمانها غفلة بفاجعه شکست سخت تبديل شد خسران
</p>
<p style="direction:rtl;">تلاشها و کوششهای معاندين امر بهائی بخود آنها راجع شد و همان شهرت
</p>
<p style="direction:rtl;">و اشتهاری که باين نبوّت دادند بر صيت اشتهار حضرت بهاءاللّه افزود .
</p>
<p style="direction:rtl;">ايران
</p>
<p style="direction:rtl;">در کتاب اقدس که در زمان اوج اقتدار ناصرالدّين شاه جابر
</p>
<p style="direction:rtl;">و ظالم نوشته شده، حضرت بهاءاللّه شهر طهران را که پايتخت ايران و محلّ
</p>
<p style="direction:rtl;">تولّد خود آن حضرت است به بيان مبارکهء ذيل خطاب ميفرمايند :
</p>
<p style="direction:rtl;">" يا ارض الطّاء لا تحزنی من شیء قد جعلک اللّه مطلع فرح العالمين. لو
</p>
<p style="direction:rtl;">يشاء يبارک سريرک بالّذی يحکم بالعدل و يجمع اغنام اللّه الّتی تفرّقت من
</p>
<p style="direction:rtl;">الذّئاب انّه يواجه اهل البهاء بالفرح و الانبساط الّا انّه من جوهر الخلق لدی
</p>
<p style="direction:rtl;">الحقّ عليه بهاء اللّه و بهاء من فی ملکوت الأمر فی کلّ حين. افرحی بما
</p>
<p style="direction:rtl;">جعلک اللّه افق النّور بما ولد فيک مطلع الظّهور و سميّت بهذا الاسم الّذی
</p>
<p style="direction:rtl;">به لاح نيّر الفضل و اشرقت السّموات و الأرضون. سوف تنقلب فيک الأمور
</p>
<p style="direction:rtl;">و يحکم عليک جمهور النّاس أنّ ربّک لهو العليم المحيط. اطمئنّی بفضل
</p>
<p style="direction:rtl;">ربّک انّه لا تنقطع عنک لحظات الالطاف سوف يأخذک الاطمينان بعد
</p>
<p style="direction:rtl;">الاضطراب کذلک قضی الامر فی کتاب بديع " .
</p>
<p style="direction:rtl;">ص ٢٦٩
</p>
<p style="direction:rtl;">حال آغاز آنست که ايران از دورهء اغتشاشی که حضرت بهاءاللّه
</p>
<p style="direction:rtl;">پيشگوئی کرده بودند بيرون آيد. هم اکنون حکومت مشروطه در آن تشکيل
</p>
<p style="direction:rtl;">گشته و نشانه‌هائی در دست است که از يک عصر درخشان نويد ميدهد .
</p>
<p style="direction:rtl;">ترکيه
</p>
<p style="direction:rtl;">حضرت بهاءاللّه بسلطان عثمانی و عالی پاشا صدر اعظم آن بسال
</p>
<p style="direction:rtl;">١٨٦٨ موقعيکه در زندان عثمانی محبوس بودند عتابات مهيمنه و انذار آميز
</p>
<p style="direction:rtl;">خطاب فرمودند . به عالی پاشا از قشلهء عکّا چنين مرقوم فرمودند :
</p>
<p style="direction:rtl;">" ای نفسی که خود را اعلی النّاس ديده ... سوف يقضی نحبک و تجد
</p>
<p style="direction:rtl;">نفسک فی خسران عظيم. بزعم تو اين محيی عالم و مصلح آن مفسد و مقصّر
</p>
<p style="direction:rtl;">بوده جمعی از نسوان و اطفال و مرضعات چه تقصير نموده‌اند که محلّ سياط
</p>
<p style="direction:rtl;">قهر و غضب شده‌اند ... جمعی که ابداً در ممالک شما مخالفتی ننموده‌اند
</p>
<p style="direction:rtl;">و با دولت عاصی نبوده‌اند در ايّام وليالی در گوشه‌ای ساکن و بذکر اللّه
</p>
<p style="direction:rtl;">مشغول چنين نفوس را تاراج نموديد و آنچه داشتند بظلم از دست رفت ...
</p>
<p style="direction:rtl;">کفّی از طين عند اللّه اعظم است از مملکت و سلطنت و عزّت و دولت شما.
</p>
<p style="direction:rtl;">ولو يشاء ليجعلکم هباءً منبثّا و سوف يأخذکم بقهر من عنده و يظهر الفساد
</p>
<p style="direction:rtl;">بينکم و يختلف ممالککم. اذاً تنوحون و تتضرّعون ولن تجدوا لانفسکم من
</p>
<p style="direction:rtl;">معين ولا نصير ... منتظر باشيد که غضب الهی آماده شده زود است که
</p>
<p style="direction:rtl;">آنچه از قلم امر نازل شده مشاهده نمائيد " (١٠) .
</p>
<p style="direction:rtl;">و در لوحی خطاب به عالی پاشا مرقوم فرمودند :
</p>
<p style="direction:rtl;">" يا رئيس قد ارتکبت ما ينوح به محمّد رسول اللّه فی الجنّة العليا
</p>
<p style="direction:rtl;">و غرّتک الدّنيا بحيث اعرضت عن الوجه الّذی بنوره استضاء الملأ الاعلی
</p>
<p style="direction:rtl;">-----------------------------------------------------------------------------------------------
</p>
<p style="direction:rtl;">١٠) لوح رئيس فارسی ، مجموعهء الواح حضرت بهاءاللّه ، چاپ مصر ، صفحات ١٠٢-١٠٧ .
</p>
<p style="direction:rtl;">ص ٢٧٠
</p>
<p style="direction:rtl;">سوف تجد نفسک فی خسران مبين. و اتّحدت مع رئيس العجم فی ضرّی بعد اذ
</p>
<p style="direction:rtl;">جئتکم من مطلع العظمة و الکبرياء بامر قرّت منه عيون المقرّبين ...
</p>
<p style="direction:rtl;">هل ظننت انّک تقدر ان تطفئ النّار الّتی اوقدها اللّه فی الآفاق؟ لا
</p>
<p style="direction:rtl;">و نفسه الحقّ لو کنت من العارفين. بل بما فعلت زاد لهيبها و اشتعالها سوف
</p>
<p style="direction:rtl;">يحيط الارض و من عليها ... سوف تبدّل ارض السّرّ و ما دونها و تخرج من يد
</p>
<p style="direction:rtl;">الملک و يظهر الزّلزال و يرتفع العويل و يظهر الفساد فی الاقطار و تختلف الامور
</p>
<p style="direction:rtl;">بما ورد علی هؤلاء الاسراء من جنود الظّالمين و يتغيّر الحکم و يشتدّ الامر
</p>
<p style="direction:rtl;">بحيث ينوح الکثيب فی الهضاب و تبکی الاشجار فی الجبال و يجری الدّم من
</p>
<p style="direction:rtl;">الاشياء و تری النّاس فی اضطراب عظيم ... کذلک اتی الحقّ و قضی الامر
</p>
<p style="direction:rtl;">من مدبّر حکيم. لا يقوم مع امره جنود السّموات و الارضين ولا يمنعه عمّا
</p>
<p style="direction:rtl;">اراد کلّ الملوک و السّلاطين. قل البلايا دهن لهذا المصباح و بها يزداد نوره ان
</p>
<p style="direction:rtl;">کنتم من العارفين. قل انّ الاعراض من کلّ معرض مناد لهذا الامر و به انتشر
</p>
<p style="direction:rtl;">امر اللّه و ظهوره بين العالمين " (١١) .
</p>
<p style="direction:rtl;">و همچنين در کتاب اقدس ميفرمايند :
</p>
<p style="direction:rtl;">" يا ايّتها النّقطة الواقعة فی شاطئ البحرين (١٢) قد استقرّ عليک
</p>
<p style="direction:rtl;">کرسيّ الظّلم و اشتعلت فيک نار البغضاء علی شأن ناح بها الملأ الاعلی و الّذين
</p>
<p style="direction:rtl;">يطوفون حول کرسيّ رفيع. نری فيک الجاهل يحکم علی العاقل والظّلام يفتخر
</p>
<p style="direction:rtl;">علی النّور و انّک فی غرور مبين. أغرّتک زينتک الظّاهرة سوف تفنی و ربّ
</p>
<p style="direction:rtl;">البريّة و تنوح البنات و الارامل و ما فيک من القبائل کذلک ينبئک العليم الخبير " .
</p>
<p style="direction:rtl;">مصائب متتابعهء نازله بر اين امپراطوری عظيم از حين طبع و نشر اين انذارات 
</p>
<p style="direction:rtl;">خود تفسير و دليلی است لايح و گويا بر اينکه اين خطابات وحی الهی بوده است .
</p>
<p style="direction:rtl;">-----------------------------------------------------------------------------------------
</p>
<p style="direction:rtl;">١١) لوح رئيس ، مجموعهء الواح حضرت بهاءاللّه . چاپ مصر ، صفحات ٨٨ تا ٩٣ .
</p>
<p style="direction:rtl;">١٢) استانبول .
</p>
<p style="direction:rtl;">ص ٢٧١
</p>
<p style="direction:rtl;">امريکا
</p>
<p style="direction:rtl;">در کتاب اقدس که در عکّا بسال ١٨٧٣ بقلم حضرت بهاءاللّه
</p>
<p style="direction:rtl;">نازل شده در خطاب به امريکا چنين مذکور است :
</p>
<p style="direction:rtl;">" يا ملوک امريقا و رؤساء الجمهور فيها اسمعوا ما تغنّ به الورقاء علی
</p>
<p style="direction:rtl;">غصن البقاء انّه لا اله الّا انا الباقی الغفور الکريم.زيّنوا هيکل الملک بطراز
</p>
<p style="direction:rtl;">العدل و التّقی و رأسه بأکليل ذکر ربّکم فاطر السّماء.کذلک يأمرکم مطلع
</p>
<p style="direction:rtl;">الاسماء من لدن عليم حکيم " .
</p>
<p style="direction:rtl;">حضرت عبدالبهاء در طی خطابات خود در امريکا و جاهای ديگر
</p>
<p style="direction:rtl;">مکرّر اظهار اميدواری و اطمينان و دعا فرمودند که علم صلح بين المللی اوّل
</p>
<p style="direction:rtl;">در امريکا برافراشته شود . در پنجم نوامبر ١٩١٢ در شهر سين سيناتی در
</p>
<p style="direction:rtl;">ايالت اوهايو چنين فرمودند :
</p>
<p style="direction:rtl;">" امريکا ملّت نجيبی است و علمدار صلح در عالم بجميع آفاق نور
</p>
<p style="direction:rtl;">افشانست هيچ ملّتی در آزادگی و فرزانگی و حسن نيّت مثل امريکا نيست
</p>
<p style="direction:rtl;">ساير ملل تأسيس صلح عمومی نتوانند ولی امريکا الحمدللّه با همهء عالم در
</p>
<p style="direction:rtl;">صلح و آشتی است و سزاوار است علم اخوّت و صلح بين المللی را برافرازد.
</p>
<p style="direction:rtl;">وقتی که صلای صلح عامّ از امريکا بلند شود ساير اقاليم جميعاً فرياد
</p>
<p style="direction:rtl;">لبّيک لبّيک برآورند و ملل هر اقليمی در ترويج تعاليم حضرت بهاءاللّه که
</p>
<p style="direction:rtl;">قبل از پنجاه سال نازل شده منضمّ بآنها گردند . حضرت بهاءاللّه در الواح
</p>
<p style="direction:rtl;">مبارکه خطاب باهل مجالس عالم ميفرمايند که نفوس کاملهء عاقله‌ای را
</p>
<p style="direction:rtl;">بمجلس کبرای بين المللی ارسال دارند تا مذاکره نمايند و حکم قطعی در
</p>
<p style="direction:rtl;">مشاکل بين امم دهند و صلح عمومی تأسيس کنند . آنوقت آنچه را که
</p>
<p style="direction:rtl;">انبيا در رؤيا ميديدند تحقّق خواهد يافت " (١٣) .
</p>
<p style="direction:rtl;">----------------------------------------------------------------------------------------
</p>
<p style="direction:rtl;">١٣) خطابه مبارکه در سين سيناتی در ٥ نوامبر ١٩١٢ نقل از " نجم باختر " جلد ششم
</p>
<p style="direction:rtl;">صفحهء ٨١ ( ترجمه ) .
</p>
<p style="direction:rtl;">ص ٢٧٢
</p>
<p style="direction:rtl;">خطابات حضرت بهاءاللّه و حضرت عبدالبهاء تا حدّ زيادی تا کنون از طرف 
</p>
<p style="direction:rtl;">ايالات متحده امريکا اجابت گرديده و تعاليم بهائی در هيچ کشوری در دنيا 
</p>
<p style="direction:rtl;">مانند امريکا مورد قبول قرار نگرفته است. ولکن وظيفهء دعوت ملل بصلح 
</p>
<p style="direction:rtl;">بين المللی که بعهدهء امريکا واگذار گرديده تنها قسمتی بانجام رسيده و بهائيان 
</p>
<p style="direction:rtl;">با علاقهء تمام منتظر وقايعی هستند که در آينده صورت خواهد گرفت (١٤) .
</p>
<p style="direction:rtl;">جنگ بين المللی
</p>
<p style="direction:rtl;">حضرت بهاءاللّه و حضرت عبدالبهاء هر دو در موارد متعدّده با صراحت و قاطعيّتی 
</p>
<p style="direction:rtl;">شگفت آسا وقوع جنگ بين المللی ١٩١٤-١٩١٨ را پيشگوئی کردند. حضرت عبدالبهاء 
</p>
<p style="direction:rtl;">در٢٦ اکتبر ١٩١٢ در ساکرامنتو ( کاليفرنيا ) (١٥) فرمودند :
</p>
<p style="direction:rtl;">" امروز قارّهء اروپا مانند زرّادخانه و انبار موادّ منفجره گرديده منتظر
</p>
<p style="direction:rtl;">يک جرقّه است و يک شراره مخصوصاً در اينموقع که مسئلهء بالکان مطرح
</p>
<p style="direction:rtl;">است ميتواند تمام اروپا را مشتعل کند " (١٦) .
</p>
<p style="direction:rtl;">حضرت عبدالبهاء در بسياری از خطابات ديگر در امريکا و اروپا نظير اين 
</p>
<p style="direction:rtl;">انذار را اعلان فرمودند. از جمله در خطابی در اکتبر ١٩١٢ در کاليفرنيا فرمودند :
</p>
<p style="direction:rtl;">" اکنون ما در آستانهء جنگ بزرگی هستيم که در باب شانزدهم رؤيای يوحنّا 
</p>
<p style="direction:rtl;">بآن اشاره شده دو سال ديگر مانده که تمام اروپا با يک شراره مشتعل شود .
</p>
<p style="direction:rtl;">----------------------------------------------------------------------------------------
</p>
<p style="direction:rtl;">١٤) جالب توجّه است که جلسهء نمايندگان ملل برای تنظيم منشور سازمان ملل متّحد در
</p>
<p style="direction:rtl;">سانفرانسيسکو تشکيل گرديد .
</p>
<p style="direction:rtl;">١٥) Sacramento, California١٦) ترجمه .
</p>
<p style="direction:rtl;">ص ٢٧٣
</p>
<p style="direction:rtl;">اضطراب اجتماعی در جميع کشورها و شيوع بيدينی قبل از دورهء
</p>
<p style="direction:rtl;">هزاره‌ای که در کتاب دانيال و رؤيای يوحنّا نبوّت شده نزديک است
</p>
<p style="direction:rtl;">و تمام اروپا را بآتش خواهد کشيد . در سال ١٩١٧ ممالک ساقط خواهد
</p>
<p style="direction:rtl;">شد و بلايای مدهشه زمين را بلرزه خواهد انداخت " (١٧) .
</p>
<p style="direction:rtl;">و همچنين در آستانهء آن جنگ بزرگ چنين فرمودند :
</p>
<p style="direction:rtl;">" جنگی که جميع ملل متمدّنه هجوم بيکديگر کنند نزديک شده
</p>
<p style="direction:rtl;">است حرب مهيبی عنقريب واقع گردد عالم را نزاع و قتالی محزن در پيش
</p>
<p style="direction:rtl;">است ... قشونهای بيشمار، ميليونها از نفوس مهيّا و آمادهء جنگ در
</p>
<p style="direction:rtl;">سرحدهای خود صف بسته‌اند و مستعدّ خونريزی مهيبی هستند بسته بيک
</p>
<p style="direction:rtl;">تصادم جزئی است که همه را زير و زبر کند و چنان شعله بعنان آسمان رسد
</p>
<p style="direction:rtl;">که شبه آن از اوّل تاريخ عالم مذکور نشده " (١٨) .
</p>
<p style="direction:rtl;">گرفتاريهای اجتماعی بعد از جنگ
</p>
<p style="direction:rtl;">حضرت بهاءاللّه و حضرت عبدالبهاء از يک دورهء انقلاب عظيم
</p>
<p style="direction:rtl;">اجتماعی و بليّاتی که نتيجهء ضروری بيدينی و تعصّبات و جهالت و اوهام
</p>
<p style="direction:rtl;">و خرافاتی است که بر سراسر جهان حکمفرماست اخبار فرموده‌اند
</p>
<p style="direction:rtl;">و فرموده‌اند که جنگ بزرگ بين المللی فقط مرحله‌ای از اين انقلاب
</p>
<p style="direction:rtl;">است . حضرت عبدالبهاء در طی لوحی مورّخ ژانويهء ١٩٢٠ چنين مرقوم فرموده‌اند :
</p>
<p style="direction:rtl;">" ای عاشقان حقيقت و خادمان عالم انسانی، چون از گلشن افکار
</p>
<p style="direction:rtl;">و نوايای شما بوی خوشی بمشام ميرسد لهذا سائق وجدانی مرا بر نگارش اين
</p>
<p style="direction:rtl;">---------------------------------------------------------------------------------------
</p>
<p style="direction:rtl;">١٧) نقل از گزارش مسيس کورين ترو در مجلّهء ( North Shore Review ) در شيکاگو
</p>
<p style="direction:rtl;">مورّخ ٢٦ سپتامبر ١٩١٤ ( ترجمه ) .
</p>
<p style="direction:rtl;">١٨) بيانات مبارکه در عکّا ، سوم اوت ١٩١٤ نقل از مجلّهء " نجم باختر " جلد پنجم
</p>
<p style="direction:rtl;">صفحه ١٦٣ ( ترجمه ) .
</p>
<p style="direction:rtl;">ص ٢٧٤
</p>
<p style="direction:rtl;">نامه مجبور مينمايد. ملاحظه مينمائيد که جهان چگونه بيکديگر در افتاده
</p>
<p style="direction:rtl;">و اقاليمی چند بخون انسان رنگين گشته بلکه خاک بخون مخمّر گرديده
</p>
<p style="direction:rtl;">نائره حرب چنان شعله‌ئی زد که نه در قرون اولی و نه در قرون وسطی و نه
</p>
<p style="direction:rtl;">در قرون اخيره چنين جنگ مهيبی واقع گشته. سرها چون دانه شده و حرب
</p>
<p style="direction:rtl;">چون آسياب بلکه اشدّ از آن. اقاليم آباد ويران شد و شهرها زير و زبر گشت
</p>
<p style="direction:rtl;">و قرای معموره مطموره شد. پدران بی‌پسر گشتند پسران بی‌پدر شدند
</p>
<p style="direction:rtl;">مادرها بر ماتم نورسيدگان خون گريستند اطفال يتيم شدند نساء بيسر
</p>
<p style="direction:rtl;">و سامان شدند. عالم انسانی در جميع مراتب تدنّی نمود فرياد و فغانست که
</p>
<p style="direction:rtl;">از يتيمان بلند است ناله و حنين است که از مادران باوج اعلی ميرسد.
</p>
<p style="direction:rtl;">جميع اين وقايع منشأش تعصّب جنسی و تعصّب وطنی و تعصّب دينی
</p>
<p style="direction:rtl;">و تعصّب سياسی است و منشأ اين تعصّبات تقاليد قديمه است تقاليد دينی
</p>
<p style="direction:rtl;">است و تقاليد جنسی است و تقاليد وطنی است و تقاليد سياسی است. تا اين
</p>
<p style="direction:rtl;">تقاليد باقی بنياد انسانی بر باد است و عالم بشری در خطر عظيم. حال در چنين
</p>
<p style="direction:rtl;">عصر نورانی که حقايق جلوه نموده و اسرار کائنات مکشوف گرديده صبح
</p>
<p style="direction:rtl;">حقيقت دميده جهان روشن شده، آيا جائز است که چنين حرب مهيبی
</p>
<p style="direction:rtl;">واقع گردد که عالم انسان را بخسران مبين اندازد؟ لا واللّه. حضرت مسيح
</p>
<p style="direction:rtl;">عموم بشر را بصلح و سلام خواند و بحضرت پطرس فرمود شمشير را در
</p>
<p style="direction:rtl;">غلاف کن اين بود وصيّت و نصيحت حضرت مسيح. ولکن جميع مسيحيان
</p>
<p style="direction:rtl;">حال سلّ سيوف نموده‌اند چه مناسبتی حال ميان اين اعمال با آن نصّ
</p>
<p style="direction:rtl;">صريح انجيل ؟ باری حضرت بهاءاللّه شصت سال پيش مانند آفتاب از افق
</p>
<p style="direction:rtl;">ايران طلوع نمود و اعلان فرمود که افق عالم تاريک است و اين تاريکی نتايج
</p>
<p style="direction:rtl;">وخيمه بخشد و حروبات شديده وقوع يابد. در زندان عکّا بامپراطور آلمان
</p>
<p style="direction:rtl;">صريحاً خطاب ميفرمايند که حرب شديد واقع خواهد شد و برلين ناله و حنين
</p>
<p style="direction:rtl;">خواهد نمود و همچنين بپادشاه ترک در حالتيکه مظلوم بود و اسير زندان او
</p>
<p style="direction:rtl;">يعنی مسجون در قلعه عکّا بود صراحةً مرقوم فرمود که اسلامبول بانقلابی
</p>
<p style="direction:rtl;">عظيم گرفتار خواهد گشت بدرجه‌ئی که اطفال و نساء بفرياد و فغان
</p>
<p style="direction:rtl;">ص ٢٧٥
</p>
<p style="direction:rtl;">خواهند افتاد. خلاصه بجميع پادشاهان و رؤسای جمهور مرقوم فرمود و عيناً
</p>
<p style="direction:rtl;">واقع گشت و تعاليمی بجهت منع حرب از قلم اعلی صادر شد و در جميع
</p>
<p style="direction:rtl;">آفاق منتشر گشت. اوّل تحرّی حقيقت. زيرا تقاليد انسانرا پليد مينمايد و چون
</p>
<p style="direction:rtl;">تحرّی حقيقت گردد عالم انسانی از ظلمات تقاليد رهائی يابد. و تعليم ثانی
</p>
<p style="direction:rtl;">وحدت عالم انسانی. جميع خلق اغنام الهی و خدا شبان مهربان بجميع اغنام
</p>
<p style="direction:rtl;">رأفت کبری دارد بهيچوجه امتيازی نگذاشته است لا تری فی خلق الرّحمن
</p>
<p style="direction:rtl;">من تفاوت کلّ عباد له و کلّ من فضله يسئلون. تعليم ثالث اينکه دين حصن
</p>
<p style="direction:rtl;">حصين است ولی بايد سبب الفت باشد نه سبب عداوت و بغضا. اگر سبب
</p>
<p style="direction:rtl;">عداوت و بغضا باشد لزوميّتی ندارد چه که دين بمنزله علاج است اگر
</p>
<p style="direction:rtl;">علاج سبب مرض شود ترک علاج احسن است. و همچنين تعصّب دينی
</p>
<p style="direction:rtl;">تعصّب جنسی تعصّب وطنی تعصّب سياسی جميع اين تعصّبها هادم بنيان
</p>
<p style="direction:rtl;">انسانيّت و جميع اين تعصّبها سبب خونريزی است و ويرانی عالم انسانی. لهذا
</p>
<p style="direction:rtl;">تا اين تعصّبها باقی حرب مهيب مستمرّ علاج اين صلح عموميست. و صلح
</p>
<p style="direction:rtl;">عمومی، بايد محکمه کبری از قبل جميع دول و ملل تشکيل شود و مسائل مللی
</p>
<p style="direction:rtl;">و دولی بآن محکمه راجع آنچه آن محکمهء کبری حکم نمايد مجری. و اگر دولتی
</p>
<p style="direction:rtl;">يا ملّتی تخلّف نمايد عالم انسانی بر آن دولت و ملّت قيام نمايد. و از جمله
</p>
<p style="direction:rtl;">مساوات ميان زن و مرد در جميع حقوق و امثال ذلک بسيار. حال واضح
</p>
<p style="direction:rtl;">و مشهود شد که اين تعاليم حيات عالم انسانيست و روح حقيقی. حال شما
</p>
<p style="direction:rtl;">چون خدّام عالم انسانی هستيد بايد بجان و دل بکوشيد تا عالم انسانی از اين
</p>
<p style="direction:rtl;">تاريکی عالم بشری و تعصّبات طبيعی نجات يابد و بروشنائی عالم الهی فائز
</p>
<p style="direction:rtl;">شود. الحمدللّه بجميع قوانين و شرايع و مبادی مطّلع هستيد. اليوم جز باين
</p>
<p style="direction:rtl;">تعاليم عالم انسانی راحت و آسايش نيابد و اين ظلمات منکشف نگردد و اين
</p>
<p style="direction:rtl;">امراض مزمنه شفا نيابد بلکه روز بروز سخت‌تر شود و بدتر گردد بالکان
</p>
<p style="direction:rtl;">آرام نگيرد از اوّل بدتر شود دول مقهوره آرام نگيرند بهر وسيله تشبّت نمايند
</p>
<p style="direction:rtl;">که آتش جنگ دوباره شعله زند. حرکتهای تازه عمومی تمام قوّت را در
</p>
<p style="direction:rtl;">تنفيذ مقاصد خويش مجری خواهد نمود حرکت شماليّه خيلی اهمّيّت خواهد
</p>
<p style="direction:rtl;">ص ٢٧٦
</p>
<p style="direction:rtl;">يافت و سرايت خواهد کرد. پس شما با قلبی نورانی و روحی رحمانی و قوّتی
</p>
<p style="direction:rtl;">ملکوتی و تأييدی آسمانی بکوشيد که عالم انسانی را موهبتی ربّانی گرديد
</p>
<p style="direction:rtl;">و سبب راحت و آسايش از برای بشر گرديد " (١٩) .
</p>
<p style="direction:rtl;">حضرت عبدالبهاء در ضمن بياناتی در نوامبر ١٩١٩ فرمودند :
</p>
<p style="direction:rtl;">" حضرت بهاءاللّه هميشه ذکر ميفرمودند زمانی خواهد آمد بيدينی
</p>
<p style="direction:rtl;">منجر بهرج و مرج شود و عالم را فرا گيرد و اين اغتشاش جهتش اعطای
</p>
<p style="direction:rtl;">حرّيّت فاحش است بطوائفی که هنوز استعداد آنرا ندارند و عاقبت الامر
</p>
<p style="direction:rtl;">مجبور بمراجعت و تشبّت بقوّهء جبريّه برای تسکين هيجان اهالی شوند و وضع
</p>
<p style="direction:rtl;">قانونی برای رفع اغتشاش و بی‌نظمی طلبند. و واضح است هر ملّتی آرزوی
</p>
<p style="direction:rtl;">استقلاليّت و آزادی تامّ نمايد تا يفعل ما يشاء باشد ولی بعضيها استعدادش را
</p>
<p style="direction:rtl;">ندارند. وجههء عالم بلا مذهبی متوجّه و منتهی بهرج و مرج خواهد شد. هميشه گفته‌ام که 
</p>
<p style="direction:rtl;">مسائل راجعه بصلح بعد از جنگی که واقع شد بمثابه روشنی فجر است نه اشراق شمس " .
</p>
<p style="direction:rtl;">مجیء ملکوت اللّه
</p>
<p style="direction:rtl;">امّا امر الهی در بحبوحهء اين اغتشاشات پيشرفت خواهد کرد. بلايای
</p>
<p style="direction:rtl;">ناشيه از خودخواهی و منازعه جهت بقای شخصی يا برای منافع حزبی
</p>
<p style="direction:rtl;">و مذهبی و ملّی سرانجام مردم سرخورده و مأيوس را بر آن خواهد داشت که
</p>
<p style="direction:rtl;">بداوری کلمة اللّه توجّه نمايند. و هر قدر بلايا و مصائب بيشتر شود مردم بيشتر به 
</p>
<p style="direction:rtl;">تنها درياق حقيقی رو خواهند آورد. حضرت بهاء اللّه در لوح سلطان ميفرمايند :
</p>
<p style="direction:rtl;">" قد جعل اللّه البلاء غادية لهذه الدّسکرة الخضراء و ذبالة لمصباحه
</p>
<p style="direction:rtl;">------------------------------------------------------------------------------------------
</p>
<p style="direction:rtl;">١٩) " منتخباتی از مکاتيب حضرت عبدالبهاء " ، چاپ ويلمت صفحات ٢٣٨ تا ٢٤٢ .
</p>
<p style="direction:rtl;">ص ٢٧٧
</p>
<p style="direction:rtl;">الّذی به اشرقت الارض و السّماء ... لم يزل بالبلاء علا امره و سنا ذکره. هذا
</p>
<p style="direction:rtl;">من سنّته قد خلت فی القرون الخالية و الاعصار الماضية " .
</p>
<p style="direction:rtl;">حضرت بهاءاللّه و حضرت عبدالبهاء هر دو بصريح عبارت نصرت
</p>
<p style="direction:rtl;">و غلبهء سريع روحانيّت را بر مادّيّت و در نتيجه استقرار صلح اعظم را
</p>
<p style="direction:rtl;">مؤکّداً پيشگوئی فرموده‌اند . حضرت عبدالبهاء در سال ١٩٠٤ در يکی از
</p>
<p style="direction:rtl;">مکاتيب خود چنين ميفرمايند :
</p>
<p style="direction:rtl;">" اين را بدان که سختی و تنگی روز بروز بيشتر شود و ناس مبتلا
</p>
<p style="direction:rtl;">گردند از جميع جهات ابواب سرور و شادمانی مسدود گردد و محاربات
</p>
<p style="direction:rtl;">شديده وقوع خواهد يافت و از هر جهت خلق را يأس و نوميدی احاطه کند
</p>
<p style="direction:rtl;">تا آنکه مجبور بر توجّه بحقّ شوند. آنوقت انوار بشارت کبری آفاق را چنان روشن 
</p>
<p style="direction:rtl;">نمايد که از جميع جهات فرياد يا بهاء الابهی بلند گردد و چنين خواهد شد " (٢٠) .
</p>
<p style="direction:rtl;">و چون در فوريهء سال ١٩١٤ از آن حضرت سؤال شد، آيا هيچيک از
</p>
<p style="direction:rtl;">دول بزرگ مؤمن بامر اللّه خواهد شد؟ در جواب فرمودند :
</p>
<p style="direction:rtl;">" جميع اهل عالم مؤمن شوند اگر اوائل امر را با وضع حاضره‌اش
</p>
<p style="direction:rtl;">قياس کنيد مشاهده نمائيد کلمة اللّه چه سرايت و انتشار سريعی کرده. حال
</p>
<p style="direction:rtl;">امر اللّه عالم را احاطه کرده است شکّی نيست جميع در ظلّ امر اللّه درآيند " (٢١) .
</p>
<p style="direction:rtl;">و اظهار فرمودند که اتّحاد عالم در اين قرن بانجام خواهد رسيد. در يکی از الواح ميفرمايند :
</p>
<p style="direction:rtl;">" جميع قطعات عالم يعنی ملل و دول و مدن و قری محتاج بيکديگر و از
</p>
<p style="direction:rtl;">برای هيچيک استغنای از ديگری نه. زيرا روابط سياسيّه بين کلّ موجود
</p>
<p style="direction:rtl;">و ارتباط تجارت و صناعت و زراعت و معارف در نهايت محکمی مشهود. لهذا
</p>
<p style="direction:rtl;">--------------------------------------------------------------------------------
</p>
<p style="direction:rtl;">٢٠) لوح مبارک حضرت عبدالبهاء بافتخار مسيس ايزابلّا بريتينگهام .
</p>
<p style="direction:rtl;">٢١) نقل از مجلّه " نجم باختر " جلد نهم صفحهء ٣١ ( ترجمه ) .
</p>
<p style="direction:rtl;">ص ٢٧٨
</p>
<p style="direction:rtl;">اتّفاق کلّ و اتّحاد عموم ممکن الحصول. و اين اسباب از معجزات اين عصر
</p>
<p style="direction:rtl;">مجيد و قرن عظيم است و قرون ماضيه از آن محروم. زيرا اين قرن انوار عالمی
</p>
<p style="direction:rtl;">ديگر و قوّتی ديگر و نورانيّتی ديگر دارد. اينست که ملاحظه مينمائی در هر روزی 
</p>
<p style="direction:rtl;">معجزهء جديدی مينمايد و عاقبت در انجمن عالم شمعهای روشنی برافروزد " (٢٢) .
</p>
<p style="direction:rtl;">در دو آيهء اخير از سفر دانيال اين کلمات مرموز مذکور است :
</p>
<p style="direction:rtl;">" خوشا بحال آنکه انتظار کشد و بهزار و سيصد و سی و پنج روز برسد.
</p>
<p style="direction:rtl;">امّا تو تا بآخرت برو زيرا که مستريح خواهی شد و در آخر اين ايّام در
</p>
<p style="direction:rtl;">نصيب خود قائم خواهی بود " (٢٣) .
</p>
<p style="direction:rtl;">بسياری از علما و محقّقين سعی کرده‌اند اين مسئله را حلّ و معنای
</p>
<p style="direction:rtl;">اين کلمات را بيابند. حضرت عبدالبهاء در طی صحبتی سر ميز غذا که
</p>
<p style="direction:rtl;">نگارنده هم حضور داشت زمان تحقّق اين نبوّت دانيال را از ابتدای سنهء
</p>
<p style="direction:rtl;">هجری اسلامی حساب فرمودند و الواح متعدّدهء حضرت عبدالبهاء روشن
</p>
<p style="direction:rtl;">ميسازد که در اين نبوّت به يک صدمين سال اظهار امر حضرت بهاءاللّه در
</p>
<p style="direction:rtl;">بغداد يعنی سال ١٩٦٣ اشاره شده است :
</p>
<p style="direction:rtl;">" و أما ما سألت من الآية الموجودة فی سفر دانيال: طوبی لمن يری الف
</p>
<p style="direction:rtl;">و ثلاث مأة و خمسة و ثلاثين هذه سنة شمسيّة ليست بقمريّه لانّ بذلک
</p>
<p style="direction:rtl;">التّاريخ ينقضی قرن من طلوع شمس الحقيقة و تعاليم اللّه تتمکّن فی الارض
</p>
<p style="direction:rtl;">حقّ التّمکّن و تملأ الانوار مشارق الارض و مغاربها. يومئذ يفرح المؤمنون " (٢٤) .
</p>
<p style="direction:rtl;">-------------------------------------------------------------------------------------
</p>
<p style="direction:rtl;">٢٢) نقل از " منتخباتی از مکاتيب حضرت عبدالبهاء " چاپ ويلمت ، صفحهء ٣٠ .
</p>
<p style="direction:rtl;">٢٣) سفر دانيال ، ١٢/١٢-١٣ .
</p>
<p style="direction:rtl;">٢٤) لوح مبارک حضرت عبدالبهاء بافتخار فرج اللّه زکی افندی الکرديّ.
</p>
<p style="direction:rtl;">ص ٢٧٩
</p>
<p style="direction:rtl;">عکّا و حيفا
</p>
<p style="direction:rtl;">ميرزا احمد سهراب در خاطرات يوميّهء خود نقل ميکند که حضرت
</p>
<p style="direction:rtl;">عبدالبهاء موقعيکه جلو پنجرهء يکی از مسافرخانه‌های بهائی حيفا در ١٤
</p>
<p style="direction:rtl;">فوريهء ١٩١٤ جالس بودند دربارهء آيندهء عکّا و حيفا چنين فرمودند :
</p>
<p style="direction:rtl;">" منظر مسافرخانه بسيار منشرح است علی الخصوص مقابل روضهء
</p>
<p style="direction:rtl;">مبارکه واقع شده در آينده مسافت بين عکّا و حيفا آباد شود و اين دو شهر
</p>
<p style="direction:rtl;">متّصل بيکديگر شوند از اتّصال اين دو نقطه يک مدينهء عظيمی شود. چون
</p>
<p style="direction:rtl;">اين فضا را ملاحظه کنم واضحاً می بينم اين نقطه يکی از مراکز تجارتی نمره
</p>
<p style="direction:rtl;">اوّل عالم خواهد شد و اين ساحل که بشکل نصف الدّائره است قشنگترين
</p>
<p style="direction:rtl;">اسکله شود و کشتيهای ملل در آن ملجأ و پناه گيرند. سفن عظيمهء عالم
</p>
<p style="direction:rtl;">هزاران هزار رجال و نساء را از جميع اقطار کرهء ارض باين اسکله وارد
</p>
<p style="direction:rtl;">کنند. کوه و دشت بعمارات و قصوری بطرز جديد مزيّن شود دارالصّنايع
</p>
<p style="direction:rtl;">گردد و مراکز و ملاجئ خيريّه تأسيس يابد ازهار مشک بيز مدنيّت و تهذيب
</p>
<p style="direction:rtl;">ملل در اين نقطه نشو و نما کند و نفحاتش با يکديگر آميزش جويد شاهراه
</p>
<p style="direction:rtl;">اخوّت انسانی را نورانی کنند. در جميع اطراف بساتين و حدائق چمنستانها
</p>
<p style="direction:rtl;">و منتزهات بسيار با صفا در نهايت ظرافت ترتيب يابد. اين مدينهء عظيم شبها
</p>
<p style="direction:rtl;">از چراغهای کهربائی يک قطعه نور گردد و ساحل عکّا و حيفا جمعيش يک
</p>
<p style="direction:rtl;">خيابان نورانی شود. مصباحهای بزرگ نورافشان در دو سمت کوه کرمل
</p>
<p style="direction:rtl;">برای هدايت کشتيها نصب شود خود کوه کرمل از سر تا پا غرق دريای
</p>
<p style="direction:rtl;">انوار گردد. شخصی که بر قلهء کوه کرمل ايستاده باشد و تماشای ورود
</p>
<p style="direction:rtl;">مسافرين را از کشتيها کند منظر عجيبی بيند و سير غريبی نمايد که در
</p>
<p style="direction:rtl;">عالم مثل ندارد. از تمام اطراف کوه ضجيج يا بهاءالابهی بعنان آسمان رسد
</p>
<p style="direction:rtl;">و نغمات موسيقی جانبخش دلربا در اسحار توأم با اصوات و آواز بعرش
</p>
<p style="direction:rtl;">اعلی رسد. فی الحقيقه باسرار و حکمتهای الهی نتوان پی برد، چه که بين شيراز
</p>
<p style="direction:rtl;">و طهران و بغداد و اسلامبول و ادرنه و عکّا و حيفا چه مناسبتی است؟ خداوند
</p>
<p style="direction:rtl;">ص ٢٨٠
</p>
<p style="direction:rtl;">بحکمت و وقار قدم بقدم در اين شهرها بحسب تقديرات محتومه لن يتغيّرش
</p>
<p style="direction:rtl;">حرکت فرمود تا نبوّات و اخباری که انبيا از قبل خبر داده‌اند تحقّق يابد.
</p>
<p style="direction:rtl;">رشته و سلسله وعودی که در تورات در خصوص قرن مبارک مسيحائی ذکر
</p>
<p style="direction:rtl;">شده حقّ چنين مقدّر فرموده بود که در وقتش ظاهر و يک کلمه از آن بی
</p>
<p style="direction:rtl;">تأثير و بی‌نتيجه نخواهد ماند " .
</p>
<p style="direction:rtl;">ص ٢٨١
</p>
<p style="direction:rtl;">فصل پانزدهم
</p>
<p style="direction:rtl;">نظری به گذشته و آينده
</p>
<p style="direction:rtl;">" شهادت ميدهم ای دوستان که نعمت تمام و حجّت کامل
</p>
<p style="direction:rtl;">و برهان ظاهر و دليل ثابت آمد ديگر تا همّت شما از مراتب
</p>
<p style="direction:rtl;">انقطاع چه ظاهر نمايد. کذلک تمّت النّعمة عليکم و علی من فی
</p>
<p style="direction:rtl;">السّموات و الارضين و الحمدللّه ربّ العالمين " (١)
</p>
<p style="direction:rtl;">پيشرفت امر اللّه
</p>
<p style="direction:rtl;">شرح و تفصيل پيشرفت امر بهائی در سراسر عالم از گنجايش
</p>
<p style="direction:rtl;">صفحات اين کتاب خارج است. فصول بسياری را ميتوان باين موضوع
</p>
<p style="direction:rtl;">حيرت‌انگيز و داستانهای مهيّج بيشمار مهاجرين و شهدای آن تخصيص داد.
</p>
<p style="direction:rtl;">ولی در اينجا تنها بشرح بسيار مختصری اکتفا ميکنيم .
</p>
<p style="direction:rtl;">در ايران مؤمنين اوّليّهء اين ظهور با ضدّيّت شديد و ظلم و شکنجه
</p>
<p style="direction:rtl;">و قساوت از طرف هموطنان خود مواجه شدند ولی تمام مصائب و بلايا را با
</p>
<p style="direction:rtl;">شجاعت و بسالت و صبر و استقامتی بی‌نظير تحمّل کردند. در حقيقت به
</p>
<p style="direction:rtl;">خون خود تعميد يافتند زيرا چندين هزار از آنها برتبهء شهادت رسيدند
</p>
<p style="direction:rtl;">و هزاران نفر ديگر مضروب و محبوس شدند و يا اموالشان بتاراج رفت و از
</p>
<p style="direction:rtl;">وطن مألوف رانده يا بعذابهای ديگر گرفتار شدند. و مدّت هفت سال يا بيشتر
</p>
<p style="direction:rtl;">در ايران هر کس جرأت ميکرد بحضرت باب يا حضرت بهاءاللّه اظهار
</p>
<p style="direction:rtl;">-------------------------------------------------------------------------------
</p>
<p style="direction:rtl;">١) "کلمات مکنونهء" حضرت بهاءاللّه .
</p>
<p style="direction:rtl;">ص ٢٨٢
</p>
<p style="direction:rtl;">ايمان نمايد با خطر نهب اموال و محروميّت از آزادی و حتّی نثار جان روبرو
</p>
<p style="direction:rtl;">ميشد. معذلک اين ضدّيّت و مقاومت قاطع وحشيانه مانع پيشرفت امر نشد
</p>
<p style="direction:rtl;">چنانکه گرد و غبار مانع طلوع آفتاب عالمتاب نميشود .
</p>
<p style="direction:rtl;">امروزه در تمام اطراف و اکناف ايران (٢) در هر شهر و ده حتّی در
</p>
<p style="direction:rtl;">ميان قبايل چادرنشين بهائی موجود است. در بعضی دهات تمام اهالی و در
</p>
<p style="direction:rtl;">بعضی ديگر اکثريّت سکنه بهائی هستند. اين بهائيان که از ميان احزاب
</p>
<p style="direction:rtl;">و فرق و مذاهب مختلفهء متباغضه باين امر گرويده‌اند اکنون جامعه‌ای را
</p>
<p style="direction:rtl;">تشکيل ميدهند که به برادری و برابری نه تنها ميان خود بلکه ميان کافّهء نوع
</p>
<p style="direction:rtl;">بشر عقيده و ايمان دارند و برای اتّحاد و ترقّی عالم انسانی و ازالهء جميع
</p>
<p style="direction:rtl;">تعصّبات و منازعات و استقرار ملکوت الهی در عالم تلاش ميکنند .
</p>
<p style="direction:rtl;">از اين معجزه بالاتر خدمتی است که اين نفوس بعهدهء گرفته‌اند تا
</p>
<p style="direction:rtl;">در سراسر جهان بانجام رسانند و از قرائنی که در دست است چنين برميآيد
</p>
<p style="direction:rtl;">که اين معجزه اعظم نيز در حال پيشرفت است. ديانت بهائی روح حياتی
</p>
<p style="direction:rtl;">شگفت‌انگيز از خود نشان ميدهد همچون خميرمايه در توده‌های جماعات بشری 
</p>
<p style="direction:rtl;">نفوذ ميکند و با انتشار و تقدّم خود نفوس و اجتماعات را تقليب مينمايد .
</p>
<p style="direction:rtl;">----------------------------------------------------------------------------------
</p>
<p style="direction:rtl;">٢) لرد کرزن در کتاب خود موسوم به " ايران و مسئلهء ايرانی " که در سال ١٨٩٢
</p>
<p style="direction:rtl;">مقارن با سال صعود حضرت بهاءاللّه بچاپ رسيده چنين مينويسد : " کمترين تخمينی که
</p>
<p style="direction:rtl;">از عدّهء بابيان در ايران زده شده نيم ميليون است. ولی من پس از مذاکره با اشخاص
</p>
<p style="direction:rtl;">صلاحيّت د‌ار بر اين عقيده‌ام که عدد نفوس آنها بيک ميليون نزديکتر است. آنها در
</p>
<p style="direction:rtl;">جميع شئون کشور از طبقهء وزراء و رجال درباری گرفته تا رفتگر و خدمتکار و حتّی در
</p>
<p style="direction:rtl;">ميان روحانيّون مسلمان وجود دارند ...
</p>
<p style="direction:rtl;">اگر بابيّه بهمين سرعت فعلی پيشرفت نمايد ميتوان پيش بينی کرد زمانی برسد
</p>
<p style="direction:rtl;">که ديانت محمّدی را از صحنهء ايران خارج سازد . بنظر من بعيد است که چنين
</p>
<p style="direction:rtl;">کاری بکند زيرا بعنوان يک آئين دشمن ظاهر شده. امّا چون افراد آن همه از ميان
</p>
<p style="direction:rtl;">بهترين سربازان سپاه طرف مقابل تشکيل يافته ميتوان عقيده‌مند شد که بالاخره موفّق
</p>
<p style="direction:rtl;">خواهد شد " . ( صفحهء ٤٩٩ تا ٥٠٢ ) - ترجمه .
</p>
<p style="direction:rtl;">ص ٢٨٣
</p>
<p style="direction:rtl;">البتّه در مقابل پيروان کثير اديان گذشته عدّهء بهائيان بنظر قليل
</p>
<p style="direction:rtl;">ميآيد (٣) ولی آنها اطمينان دارند که قوّه‌ای ملکوتی از عالم بالا مؤيّد
</p>
<p style="direction:rtl;">آنهاست و اين موهبت نصيب آنان گشته که قائم بخدمت در نظم بديعی
</p>
<p style="direction:rtl;">باشند که عنقريت جماعات کثير از شرق و غرب عالم در ظلّ آن داخل
</p>
<p style="direction:rtl;">خواهند شد . بنابراين در حاليکه واضح و مشهود است روح قدسی الهی در
</p>
<p style="direction:rtl;">جميع کشورها با وجوديکه او را نميشناسند در قلوب طاهر و پاک تابيده
</p>
<p style="direction:rtl;">و رشد و ترقّی امر اللّه در خارج از جامعهء بهائيان بچشم ميخورد و بعضی
</p>
<p style="direction:rtl;">تعاليم حضرت بهاءاللّه را بموقع اجرا درآورده‌اند، با وصف اين حال،
</p>
<p style="direction:rtl;">چون نظم قديم دنيا بر پايه و اساس پايداری استوار نيست اين خود کافی است
</p>
<p style="direction:rtl;">که اطمينان حاصل نمود که آمال و مآرب ملکوتی جز در قوالب نظام بهائی
</p>
<p style="direction:rtl;">نميتواند ثمربخش باشد .
</p>
<p style="direction:rtl;">رسالت حضرت باب و حضرت بهاءاللّه
</p>
<p style="direction:rtl;">هرقدر بيشتر در وضع حيات و تعاليم حضرت باب و حضرت بهاءاللّه
</p>
<p style="direction:rtl;">تمعّن نمائيم ملاحظه ميکنيم که هر تفسير و تعبيری در بيان عظمت
</p>
<p style="direction:rtl;">و بزرگواريشان ناقص است مگر اينکه بگوئيم آنها مصدر وحی و الهام الهی
</p>
<p style="direction:rtl;">بودند . آن وجودات مقدّسه در محيطی سرشار از تعصّبات و تقاليد جاهلانه
</p>
<p style="direction:rtl;">پرورش يافتند و سوای مختصر تعليم ابتدائی بعلوم و معارف غربی دسترسی
</p>
<p style="direction:rtl;">نداشتند قدرت سياسی يا مالی هم نداشتند که پشتيبان آنها باشد از مردم
</p>
<p style="direction:rtl;">چيزی نخواستند و از آنها جز بی‌عدالتی و عدوان نديدند . بزرگان و اعاظم
</p>
<p style="direction:rtl;">ارض بانکار و اعتساف ايشان قيام کردند و آنها شکنجه و عذاب ديدند
</p>
<p style="direction:rtl;">و بحبس افتادند و در سبيل انجام رسالت خويش گرفتار مصائب و بلايای
</p>
<p style="direction:rtl;">---------------------------------------------------------------------------------
</p>
<p style="direction:rtl;">٣) عدد بهائيان سال بسال در افزايش است . برای اطّلاع بر پيشرفت امر بهائی و
</p>
<p style="direction:rtl;">وضعيّت کنونی بآمار آخر کتاب مراجعه شود .
</p>
<p style="direction:rtl;">ص ٢٨٤
</p>
<p style="direction:rtl;">شديده شدند. فريداً وحيداً در مقابل دنيا ايستادند و جز خدا يار و پناهی
</p>
<p style="direction:rtl;">نداشتند. معذلک هم اکنون نصرت و ظفر آنها نمايان و آشکار است .
</p>
<p style="direction:rtl;">عظمت و رفعت نوايا و مقاصد آنان و شرافت و حسّ فداکاری که در
</p>
<p style="direction:rtl;">سراسر حيات خود ابراز داشتند شجاعت دليرانه و استقامت آنان ، علم
</p>
<p style="direction:rtl;">و حکمت حيرت‌انگيزشان و درک احتياجات مردم شرق و غرب دنيا
</p>
<p style="direction:rtl;">و جامعيّت و احاطهء کامل تعاليمشان ، قدرتی که در القای روح فداکاری
</p>
<p style="direction:rtl;">و جذبه و شور در پيروان خود بظهور رسانيدند ، رسوخ و غلبهء نفوذ آنها
</p>
<p style="direction:rtl;">و بالاخره پيشرفت و تعالی امری که تأسيس نمودند مطمئنّاً همهء اينها دلائل
</p>
<p style="direction:rtl;">باهره‌ايست بر مظهريّت آن وجودات مقدّسه و براهين متقنه ايست که
</p>
<p style="direction:rtl;">تاريخ اديان صحّت آنرا نشان ميدهد .
</p>
<p style="direction:rtl;">آيندهء درخشان
</p>
<p style="direction:rtl;">بشارات بهائی چنان منظره‌ای از مواهب الهيّه و ترقّيات آتيهء عالم
</p>
<p style="direction:rtl;">انسانی را در نظر مکشوف ميسازد که به تحقيق ميتوان گفت امر بهائی
</p>
<p style="direction:rtl;">بزرگترين و عاليقدرترين ظهوريست که بنوع بشر اعطاء شده است. در
</p>
<p style="direction:rtl;">حقيقت ديانت بهائی متمّم و مکمّل همهء ظهورات سابقه است و مقصد
</p>
<p style="direction:rtl;">اعلای آن احياء نوع انسان و ايجاد " آسمانی جديد و زمينی جديد " (٤)
</p>
<p style="direction:rtl;">ميباشد . اين همان مقصد و منظوريست که حضرت مسيح و ساير انبيای
</p>
<p style="direction:rtl;">عظام حيات خود را وقف آن کردند. ميان اين مربّيان عظيم مسابقه‌ای در
</p>
<p style="direction:rtl;">کار نيست و انجام اين منظور مختصّ باين ظهور يا آن ظهور نيست بلکه
</p>
<p style="direction:rtl;">مرهون مساعی همهء آنهاست چنانکه حضرت عبدالبهاء ميفرمايند :
</p>
<p style="direction:rtl;">" اگر حضرت مسيح را تمجيد خواهيم لزومی به مذمّت کردن حضرت
</p>
<p style="direction:rtl;">ابراهيم نيست. اگر حضرت بهاءاللّه را نعت و ثنا گوئيم لزومی بکاستن از
</p>
<p style="direction:rtl;">شأن حضرت مسيح نه. حقيقت الهيّه در هر هيکلی متجلّی شود بايد مقبول
</p>
<p style="direction:rtl;">-----------------------------------------------------------------------------
</p>
<p style="direction:rtl;">٤) مکاشفات يوحنّا ، ٢١/١ .
</p>
<p style="direction:rtl;">ص ٢٨٥
</p>
<p style="direction:rtl;">دانيم..جوهر مقصود اينست جميع انبيای عظام ظاهر شدند تا رايت
</p>
<p style="direction:rtl;">کمالات الهيّه را برافرازند و همه مانند کواکب درخشنده از يک آسمان
</p>
<p style="direction:rtl;">مشيّت الهيّه مشرق و مضیء اند و بعالم نورانيّت بخشند " (٥) .
</p>
<p style="direction:rtl;">اين امری است الهی و خداوند نه تنها از انبيا بلکه از عموم نوع بشر
</p>
<p style="direction:rtl;">دعوت ميکند در بنای اين مشروع خلّاقه اشتراک مساعی نمايند. هرگاه ما از
</p>
<p style="direction:rtl;">قبول اين دعوت سرپيچی کنيم بايد بدانيم که هرگز در پيشرفت آن خلل
</p>
<p style="direction:rtl;">و فتوری حاصل نميشود زيرا آنچه را که ارادة اللّه بآن تعلّق گيرد البتّه بوقوع
</p>
<p style="direction:rtl;">خواهد پيوست. منتهی اينست که اگر ما در ايفای سهم خود قصور کنيم
</p>
<p style="direction:rtl;">او وسائل و وسائط ديگری را برای انجام مقصود مبعوث خواهد کرد و ما از
</p>
<p style="direction:rtl;">حصول مقصد و منظور حقيقی حياتمان محروم خواهيم ماند . اگر فانی باللّه
</p>
<p style="direction:rtl;">شويم يعنی از عاشقان و خادمان الهی و از مجاری و وسائط قوّهء خلّاقهء خداوند
</p>
<p style="direction:rtl;">بطوريکه در وجود خود رايحهء حياتی جز حيات ملکوتی استشمام ننمائيم،
</p>
<p style="direction:rtl;">آنوقت است که بموجب تعاليم بهائی بپايان پر شکوه و خارج از توصيفی که
</p>
<p style="direction:rtl;">برای ما مقدّر است نائل گشته‌ايم. فی الحقيقه فطرت انسانی معناً سليم
</p>
<p style="direction:rtl;">است زيرا " بصورت و مثال خداوند خلق شده است " و چون سرانجام
</p>
<p style="direction:rtl;">بحقيقت دست يابد در راههای جنون آميز مداومت نخواهد کرد . حضرت
</p>
<p style="direction:rtl;">بهاءاللّه بما اطمينان ميفرمايند که عنقريب عموم مردم ندای الهی را اجابت
</p>
<p style="direction:rtl;">خواهند کرد و نوع بشر کلّاً بشاهراه حقيقت و اطاعت توجّه خواهند نمود.
</p>
<p style="direction:rtl;">و در آن موقع جميع رنجها بسرور و جميع اسقام بصحّت تبديل خواهد گرديد
</p>
<p style="direction:rtl;">و " سلطنت جهان از آن خداوند ما و مسيح او شده تا ابد الاباد حکمرانی
</p>
<p style="direction:rtl;">خواهد کرد " (٦). و در آن موقع نه تنها ساکنان زمين بلکه اهل آسمانها و زمين
</p>
<p style="direction:rtl;">همه بحقّ پيوسته شادمانی و کامرانی دائمی خواهند يافت .
</p>
<p style="direction:rtl;">------------------------------------------------------------------------------------
</p>
<p style="direction:rtl;">٥) بيانات شفاهی حضرت عبدالبهاء نقل از مجلّهء " نجم باختر " جلد سوم شماره ٨
</p>
<p style="direction:rtl;">صفحهء ٨ ( ترجمه ) .٦) مکاشفات يوحنّا ، ١١/١٥ .
</p>
<p style="direction:rtl;">ص ٢٨٦
</p>
<p style="direction:rtl;">تجديد ديانت
</p>
<p style="direction:rtl;">وضع امروز جهان شواهد زيادی بدست ميدهد که ثابت ميکند
</p>
<p style="direction:rtl;">باستثنای موارد نادر پيروان همهء اديان محتاج درک و آگاهی بمفهوم و مقصد
</p>
<p style="direction:rtl;">حقيقی دين خود هستند. و اين بيداری و انتباه قسمت اعظم رسالت حضرت
</p>
<p style="direction:rtl;">بهاءاللّه را تشکيل ميدهد زيرا آن حضرت آمده است تا مسيحيان را
</p>
<p style="direction:rtl;">بمسيحيان بهتر و مسلمانان را بمسلمانان حقيقی تبديل نمايد و بالجمله جميع
</p>
<p style="direction:rtl;">مردم را بحقيقت روحی که پيغمبرشان الهام فرموده آگاه سازد. آن حضرت
</p>
<p style="direction:rtl;">نبوّات جميع انبيا را مشعر بر ظهور اعظم الهی که بايد در آخر الزّمان
</p>
<p style="direction:rtl;">ظاهر شده نوايا و مجهودات آنان را بتاج عزّت و کمال مکلّل گرداند تحقّق
</p>
<p style="direction:rtl;">ميبخشد و بيش از ظهورات سابقه حقايق روحانيّه راکشف و عيان فرموده
</p>
<p style="direction:rtl;">ارداة اللّه را دربارهء جميع مسائل حيات فردی و اجتماعی جهان امروز بيان ميفرمايد و 
</p>
<p style="direction:rtl;">تعاليم عمومی و جهانی اعطا ميکند تا مدنيّتی بهتر و جديد بتواند بر پايهء آن استوار 
</p>
<p style="direction:rtl;">ماند تعاليمی موافق نيازمنديهای جهان در عصر جديدی که تازه شروع شده است .
</p>
<p style="direction:rtl;">احتياج بظهور جديد
</p>
<p style="direction:rtl;">اتّحاد و يگانگی عالم انسانی و پيوستگی اديان مختلفهء عالم بيکديگر و توافق
</p>
<p style="direction:rtl;">علم و دين و استقرار صلح جهانی و ديوان داوری بين المللی و بيت‌العدل
</p>
<p style="direction:rtl;">عمومی و اختيار يک زبان بين المللی و آزادی نسوان و تربيت و تعليم
</p>
<p style="direction:rtl;">عمومی و الغاء استثمار و بردگی صنعتی و سازمان عالم انسانی بر اساس جامعهء
</p>
<p style="direction:rtl;">واحد با توجّه بحقوق و آزاديهای فردی اينها مسائل بسيار عظيم و معضل
</p>
<p style="direction:rtl;">و مشکلی هستند که نظرات و آراء مسيحيان و مسلمانان و پيروان سائر اديان 
</p>
<p style="direction:rtl;">دربارهء آنها همواره بسيار متفاوت و متناقض بوده و هست. ولکن حضرت بهاءاللّه
</p>
<p style="direction:rtl;">اصول و مبادئی باصرح بيان نازل فرموده‌اند که هرگاه مورد قبول عامّهء مردم
</p>
<p style="direction:rtl;">واقع شود بطور يقين ميتوان گفت جهان بهشت برين خواهد شد .
</p>
<p style="direction:rtl;">ص ٢٨٧
</p>
<p style="direction:rtl;">حقيقت برای همه است
</p>
<p style="direction:rtl;">بعضی بر آنند که تعاليم بهائی برای ايران و شرق بسيار مفيد و بديع
</p>
<p style="direction:rtl;">است و گمان نمايند که برای ملل غرب لزومی نداشته نامناسب است .
</p>
<p style="direction:rtl;">حضرت عبدالبهاء در جواب شخصی که چنين نظری ابراز داشته بود فرمودند :
</p>
<p style="direction:rtl;">" و امّا بموجب امر حضرت بهاءاللّه هر امری که سبب خير عموم
</p>
<p style="direction:rtl;">است ربّانی است و هر امر ربّانی سبب خير عموم است. اگر حقّ است
</p>
<p style="direction:rtl;">برای کلّ است و اگر حقّ نيست برای احدی نيست. در اينصورت امر الهی
</p>
<p style="direction:rtl;">را که خير عموم در آنست نميشود محصور در شرق يا غرب نمود زيرا أشعّه شمس
</p>
<p style="direction:rtl;">حقيقت خاور و باختر را روشن نمايد و در جنوب و شمال حرارتش تأثير کند
</p>
<p style="direction:rtl;">هيچ فرقی بين يک قطب و قطب ديگر نيست. در زمان ظهور مسيح ملّت
</p>
<p style="direction:rtl;">رومان و يونان چنين گمان نمودند امر مسيح مخصوص برای يهود است و خود
</p>
<p style="direction:rtl;">را دارای تمدّنی کامل دانسته محتاج اقتباس و استفاضه از تعاليم مسيح
</p>
<p style="direction:rtl;">نميدانستند و باين تصوّر باطل محروم از فيوضات امرش گرديدند. لهذا بدان
</p>
<p style="direction:rtl;">حقيقت تعاليم مسيح و تعاليم حضرت بهاءاللّه يکی است هر دو بر صراط
</p>
<p style="direction:rtl;">و منهج واحد است. عالم هر روز در ترقّی است زمانی اين تأسيسات الهيّه در
</p>
<p style="direction:rtl;">عالم جنين بود بعد تولّد يافت مقام طفوليّت داشت بعد به رشد و جوانی رسيد
</p>
<p style="direction:rtl;">ولی امروز در کمال صباحت و ملاحت و نورانيّت مشرق و نورافشان است.
</p>
<p style="direction:rtl;">خوشا بحال نفسی که باسرار پی برد و بعالم انوار درآيد ."
</p>
<p style="direction:rtl;">الواح وصايای حضرت عبدالبهاء
</p>
<p style="direction:rtl;">پس از صعود مولای محبوب حضرت عبدالبهاء ديانت بهائی بمرحلهء
</p>
<p style="direction:rtl;">جديدی از تاريخ خود داخل شد. اين مرحلهء جديد عبارت از اين بود که
</p>
<p style="direction:rtl;">هيکل روحانی امر اللّه در مراتب ترقّی پيش رفته و پيروان آئين بهائی بمرحلهء
</p>
<p style="direction:rtl;">بلوغ نزديکتر شده و در نتيجه باهمّيّت مسئوليّت خود در قبال امر الهی پی
</p>
<p style="direction:rtl;">ص ٢٨٨
</p>
<p style="direction:rtl;">بردند. حضرت عبدالبهاء قوای مافوق بشری و استعداد و کفايت فريد
</p>
<p style="direction:rtl;">بی‌نظير خود را صرف ترويج و نشر علاقه و محبّت خويش نسبت بحضرت
</p>
<p style="direction:rtl;">بهاءاللّه در سراسر شرق و غرب فرمودند و در ارواح و قلوب نفوس بيشمار شمع
</p>
<p style="direction:rtl;">محبّت اللّه را برافروختند و آنها را تربيت و هدايت فرمودند تا بصفات
</p>
<p style="direction:rtl;">و کمالات حيات روحانی پرورش يابند . نظر باهمّيّت عظيم الواح وصايای
</p>
<p style="direction:rtl;">حضرت عبدالبهاء و جامعيّت مسائلی که در آن طرح شده و علم و حکمت
</p>
<p style="direction:rtl;">عميقی که در آن نهفته است ما در اينجا بعضی فقرات آنرا که معرّف
</p>
<p style="direction:rtl;">روح ملکوتی و مبادی قيّمه‌ای که محرّک و هادی حضرت عبدالبهاء بوده
</p>
<p style="direction:rtl;">و چون ميراثی گرانبها به پيروانش انتقال يافته، درج ميکنيم :
</p>
<p style="direction:rtl;">" ای احبّای الهی، در اين دور مقدّس نزاع و جدال ممنوع و هر متعدّی
</p>
<p style="direction:rtl;">محروم. بايد با جميع طوائف و قبائل چه آشنا و چه بيگانه نهايت محبّت
</p>
<p style="direction:rtl;">و راستی و درستی کرد و مهربانی از روی قلب نمود بلکه رعايت و محبّت را
</p>
<p style="direction:rtl;">بدرجه‌ای رساند که بيگانه خود را آشنا بيند و دشمن خود را دوست شمرد.
</p>
<p style="direction:rtl;">يعنی ابداً تفاوت معامله گمان نکند زيرا اطلاق امريست الهی و تقييد از
</p>
<p style="direction:rtl;">خواصّ امکانی ... پس ای ياران مهربان با جميع ملل و طوائف و اديان
</p>
<p style="direction:rtl;">بکمال راستی و درستی و وفاپرستی و مهربانی و خيرخواهی و دوستی معامله نمائيد
</p>
<p style="direction:rtl;">تا جهان هستی سرمست جام فيض بهائی گردد و نادانی و دشمنی و بغض
</p>
<p style="direction:rtl;">و کين از روی زمين زائل شود ظلمت بيگانگی از جميع شعوب و قبائل
</p>
<p style="direction:rtl;">بانوار يگانگی مبدّل گردد . اگر طوائف و ملل سائره جفا کنند شما وفا
</p>
<p style="direction:rtl;">نمائيد ظلم کنند عدل بنمائيد اجتناب کنند اجتذاب کنيد ودشمنی نمايند
</p>
<p style="direction:rtl;">دوستی بفرمائيد زهر بدهند شهد ببخشيد زخم بزنند مرهم بنهيد. هذا صفة
</p>
<p style="direction:rtl;">المخلصين و سمة الصّادقين. ای احبّای الهی، بايد سرير سلطنت هر تاجدار
</p>
<p style="direction:rtl;">عادلی را خاضع گرديد و سدّهء ملوکانی هر شهريار کامل را خاشع شويد
</p>
<p style="direction:rtl;">بپادشاهان در نهايت صداقت و امانت خدمت نمائيد و مطيع و خيرخواه باشيد
</p>
<p style="direction:rtl;">و در امور سياسی بدون اذن و اجازه از ايشان مداخله ننمائيد زيرا خيانت با
</p>
<p style="direction:rtl;">هر پادشاه عادلی خيانت با خداست. هذه نصيحة منّی و فرض عليکم من
</p>
<p style="direction:rtl;">ص ٢٨٩
</p>
<p style="direction:rtl;">عند اللّه فطوبی للعاملين .
</p>
<p style="direction:rtl;">تری يا الهی يبکی عليّ کلّ الاشياء و يفرح ببلائی ذو القربی.
</p>
<p style="direction:rtl;">فو عزّتک يا الهی بعض الاعداء رثوا علی ضرّی و بلائی و بکوا بعض الحسّاد
</p>
<p style="direction:rtl;">علی کربتی و غربتی و ابتلائی. لانّهم لم يروا منّی الّا کلّ مودّة و اعتناء و لم
</p>
<p style="direction:rtl;">يشاهدوا من عبدک الّا الرّأفة و الولاء. فلمّا رأونی خائضاً فی عباب المصائب
</p>
<p style="direction:rtl;">و البلاء و هدفاً لسهام القضاء رقّوا لی و تدمّعت اعينهم بالبکاء و قالوا نشهد
</p>
<p style="direction:rtl;">باللّه بأنّنا ما رأينا منه الّا وفاء و عطاء و الرّأفة الکبری. ولکنّ النّاقضين
</p>
<p style="direction:rtl;">النّاعقين زادوا فی البغضاء و استبشروا بوقوعی فی المحنة العظمی و شمّروا عن
</p>
<p style="direction:rtl;">السَّاق و اهتزّوا طرباً من حصول حوادث محزنة للقلوب و الارواح. ربّ انّی ادعوک
</p>
<p style="direction:rtl;">بلسانی و جنانی أن لا تؤاخذهم بظلمهم و اعتسافهم و نفاقهم و شقاقهم لانّهم
</p>
<p style="direction:rtl;">جهلاء بلهاء سفهاء لا يفرّقون بين الخير و الشّرّ ولا يميّزون العدل و الانصاف من
</p>
<p style="direction:rtl;">الفحشاء و المنکر و الاعتساف يتّبعون شهوات انفسهم و يقتدون بانقصهم
</p>
<p style="direction:rtl;">واجهلهم. ربّ ارحمهم و احفظهم من البلاء بهذا الاثناء واجعل جميع المحن
</p>
<p style="direction:rtl;">والآلام لعبدک الواقع فی هذه البئر الظّلماء و خصّصنی بکلّ بلاء و اجعلنی
</p>
<p style="direction:rtl;">فداء لجميع الاحبّاء فديتهم بروحی و ذاتی و نفسی و کينونتی و هويّتی و حقيقتی
</p>
<p style="direction:rtl;">يا ربّی الاعلی. الهی الهی انّی اکبّ بوجهی علی تراب الذّلّ و الانکسار
</p>
<p style="direction:rtl;">و ادعوک بکلّ تضرّع و ابتهال أن تغفر لکلّ من آذانی و تعفو عن کلّ من
</p>
<p style="direction:rtl;">ارادنی بسوءٍ و اهاننی و تبدّل سيّئات کلّ من ظلمنی بالحسنات و ترزقهم من
</p>
<p style="direction:rtl;">الخيرات و تقدّر لهم کلّ المبرّات و تنقذهم من الحسرات و تقدّر لهم کلّ راحة
</p>
<p style="direction:rtl;">و رخاء و تختصّهم بالعطاء و السّرّاء انّک انت المقتدر العزيز المهيمن القيّوم .
</p>
<p style="direction:rtl;">حواريّون حضرت روح بکلّی خود را و جميع شئون را فراموش نمودند
</p>
<p style="direction:rtl;">و ترک سر و سامان کردند و مقدّس و منزّه از هوی و هوس گشتند و از هر تعلّقی
</p>
<p style="direction:rtl;">بيزار شدند و در ممالک و ديار منتشر شدند و بهدايت من علی‌الارض
</p>
<p style="direction:rtl;">پرداختند تا جهان را جهان ديگر کردند و عالم خاک را تابناک نمودند
</p>
<p style="direction:rtl;">و بپايان زندگانی در ره آن دلبر رحمانی جانفشانی کردند و هر يک در
</p>
<p style="direction:rtl;">دياری شهيد شدند و فبمثل هذا فليعمل العاملون .
</p>
<p style="direction:rtl;">ص ٢٩٠
</p>
<p style="direction:rtl;">" الهی الهی اشهدک و انبيائک و رسلک و اوليائک واصفيائک بأنّی
</p>
<p style="direction:rtl;">اتممت الحجّة علی احبّائک و بيّنت لهم کلّشیءٍ حتّی يحافظوا علی دينک
</p>
<p style="direction:rtl;">و الطّريقة المستقيمة و شريعتک النّوراء انّک انت المطّلع العليم " .
</p>
<p style="direction:rtl;">پس از صعود حضرت عبدالبهاء وقت آن رسيده بود که نظم اداری
</p>
<p style="direction:rtl;">امر اللّه که بعنوان نمونه و هستهء مرکزی نظم جهانی خواند شده و رسالت
</p>
<p style="direction:rtl;">مخصوص ديانت حضرت بهاءاللّه مقتضی استقرار آنست تأسيس يابد. در
</p>
<p style="direction:rtl;">نتيجه الواح وصايای حضرت عبدالبهاء نقطهء عطفی در تاريخ بهائی بشمار
</p>
<p style="direction:rtl;">ميرود که دورهء قبل از بلوغ و عدم مسئوليّت را بدوره‌ای که بهائيان خود
</p>
<p style="direction:rtl;">بايد وظايف روحانی خود را انجام داده دائرهء نفوذ آنرا از عرصهء تجربهء
</p>
<p style="direction:rtl;">شخصی بمقام وحدت و معاضدت اجتماعی توسعه دهند تبديل ميسازد. سه
</p>
<p style="direction:rtl;">رکن اساسی اين طرح اداری که از حضرت عبدالبهاء است بشرح زير است :
</p>
<p style="direction:rtl;">١. وليّ امراللّه
</p>
<p style="direction:rtl;">٢. مؤسّسهء ايادی امر اللّه
</p>
<p style="direction:rtl;">٣. بيوت عدل محلّی و ملّی و بين المللی
</p>
<p style="direction:rtl;">وليّ امراللّه
</p>
<p style="direction:rtl;">حضرت عبدالبهاء حفيد ارشد خود حضرت شوقی افندی را بمقام پر
</p>
<p style="direction:rtl;">مسئوليّت وليّ امراللّه انتخاب فرمودند. حضرت شوقی افندی پسر ارشد
</p>
<p style="direction:rtl;">ضيائيّه خانم دختر بزرگ حضرت عبدالبهاء هستند. پدرشان ميرزا هادی از
</p>
<p style="direction:rtl;">افنان يعنی از منتسبين حضرت بابند ( ايشان از اعقاب مستقيم نيستند زيرا
</p>
<p style="direction:rtl;">فرزند يگانهء حضرت باب در طفوليّت فوت کرد). حضرت شوقی افندی در
</p>
<p style="direction:rtl;">سنّ بيست و پنج سالگی و در کالج باليول ( Balliol ) دانشگاه اکسفورد
</p>
<p style="direction:rtl;">مشغول تحصيل بودند که جدّشان صعود فرمودند. اعلان انتصاب ايشان
</p>
<p style="direction:rtl;">-------------------------------------------------------------------------------------
</p>
<p style="direction:rtl;">٧) بيوت عدل محلّی و ملّی فعلاً بعنوان محافل روحانی محلّی و ملّی ناميده ميشوند.
</p>
<p style="direction:rtl;">ص ٢٩١
</p>
<p style="direction:rtl;">بسمت وليّ امراللّه در الواح وصايای حضرت عبدالبهاء بشرح ذيل مذکور است :
</p>
<p style="direction:rtl;">" ای ياران مهربان، بعد از مفقودی اين مظلوم بايد اغصان و افنان
</p>
<p style="direction:rtl;">سدرهء مبارکه و ايادی امر اللّه و احبّای جمال ابهی توجّه بفرع دو سدره که
</p>
<p style="direction:rtl;">از دو شجرهء مقدّسهء مبارکه انبات شده و از اقتران دو فرع دوحهء رحمانيّه
</p>
<p style="direction:rtl;">بوجود آمده يعنی شوقی افندی نمايند. زيرا آية اللّه و غصن ممتاز و وليّ امراللّه
</p>
<p style="direction:rtl;">و مرجع جميع اغصان و افنان و ايادی امر اللّه و احبّاء اللّه است و مبيّن آيات
</p>
<p style="direction:rtl;">اللّه و من بعده بکراً بعد بکر يعنی در سلالهء او. و فرع مقدّس و وليّ امراللّه
</p>
<p style="direction:rtl;">و بيت عدل عمومی که بانتخاب عموم تأسيس و تشکيل شود در تحت
</p>
<p style="direction:rtl;">حفظ و صيانت جمال ابهی و حراست و عصمت فائض از حضرت اعلی
</p>
<p style="direction:rtl;">روحی لهما الفداست آنچه قرار دهند من عند اللّه است ... ای احبّای الهی،
</p>
<p style="direction:rtl;">بايد وليّ امراللّه در زمان حيات خويش من هو بعده را تعيين نمايد تا بعد
</p>
<p style="direction:rtl;">از صعودش اختلاف حاصل نگردد. و شخص معيّن بايد مظهر تقديس
</p>
<p style="direction:rtl;">و تنزيه و تقوای الهی و علم و فضل و کمال باشد. لهذا اگر ولد بکر وليّ امراللّه
</p>
<p style="direction:rtl;">مظهر الولد سرّ ابيه نباشد يعنی از عنصر روحانی او نه و شرف اعراق
</p>
<p style="direction:rtl;">باحسن اخلاق مجتمع نيست بايد غصن ديگر را انتخاب نمايد. و ايادی امر اللّه
</p>
<p style="direction:rtl;">از نفس جمعيّت خويش نه نفر انتخاب نمايند و هميشه بخدمات مهمّهء
</p>
<p style="direction:rtl;">وليّ امراللّه مشغول باشند و انتخاب اين نه نفر يا باتّفاق مجمع ايادی و يا
</p>
<p style="direction:rtl;">باکثريّت آراء تحقّق يابد. و اين نه نفر يا بالاتّفاق يا باکثريّت آراء بايد غصن
</p>
<p style="direction:rtl;">منتخب را که وليّ امر اللّه تعيين بعد از خود نمايد تصديق نمايند و اين
</p>
<p style="direction:rtl;">تصديق بايد بنوعی واقع گردد که مصدّق و غير مصدّق معلوم نشود " .
</p>
<p style="direction:rtl;">ايادی امر اللّه
</p>
<p style="direction:rtl;">حضرت بهاءاللّه در ايّام حيات خود معدودی از مؤمنين ممتحن و مورد
</p>
<p style="direction:rtl;">اطمينان را برای معاونت و اداره و ترويج مجهودات امری تعيين و آنها را بنام
</p>
<p style="direction:rtl;">ص ٢٩٢
</p>
<p style="direction:rtl;">ايادی امر اللّه تسميه فرمودند. حضرت عبدالبهاء در الواح وصايای خود
</p>
<p style="direction:rtl;">تأسيس يک هيئت دائمی خادمان برای خدمت امر اللّه و معاونت وليّ امراللّه
</p>
<p style="direction:rtl;">را پيش بينی فرمودند چنانکه ميفرمايند :
</p>
<p style="direction:rtl;">" ای ياران، ايادی امر اللّه را بايد وليّ امراللّه تسميه و تعيين کند ...
</p>
<p style="direction:rtl;">وظيفهء ايادی امر اللّه نشر نفحات اللّه و تربيت نفوس و تعليم علوم و تحسين
</p>
<p style="direction:rtl;">اخلاق عموم و تقديس و تنزيه در جميع شئونست از اطوار و احوال و کردار
</p>
<p style="direction:rtl;">و گفتار بايد تقوای الهی ظاهر و آشکار باشد. و اين مجمع ايادی در تحت ادارهء
</p>
<p style="direction:rtl;">وليّ امراللّه است که بايد آنانرا دائماً بسعی و کوشش و جهد در نشر نفحات اللّه و 
</p>
<p style="direction:rtl;">هدايت من علی الارض گمارد زيرا بنور هدايت جميع عوالم روشن گردد " (٨) .
</p>
<p style="direction:rtl;">نظم اداری (٩)
</p>
<p style="direction:rtl;">از خصائص عمومی ديانت تا بحال اين بوده است که هر وقت پای
</p>
<p style="direction:rtl;">نظام تشکيلاتی بميان آمد موجبات وقفهء تأثير و نفوذ روحانی حقيقی آن
</p>
<p style="direction:rtl;">فراهم شده و در عين حال مانع از آن گرديده که روحانيّت و نشاط اصليّه
</p>
<p style="direction:rtl;">در جهان استقرار يابد . اين نظام تشکيلاتی در همه جا بعوض اينکه وسيله
</p>
<p style="direction:rtl;">و اسبابی برای تشييد و ترقّی و تعالی ديانت گردد جانشين آن گرديده است .
</p>
<p style="direction:rtl;">جدائی و انشعاب مردمان در سنن و عوائد مختلفه بدون اينکه در گذشته مقيّد
</p>
<p style="direction:rtl;">---------------------------------------------------------------------------------------------
</p>
<p style="direction:rtl;">٨) از مجموع عدّهء ايادی امر اللّه که از طرف حضرت شوقی افندی در مدّت سی و شش
</p>
<p style="direction:rtl;">سال ولايت امر تعيين شدند در موقع صعود آن حضرت بيست و هفت نفر حيات داشتند.
</p>
<p style="direction:rtl;">آن حضرت در سال ١٩٥٤ نيز هيئت های معاونت را که از طرف حضرات ايادی امر اللّه
</p>
<p style="direction:rtl;">بعنوان نمايندگان و معاونان و مشاوران ايشان معيّن ميگردند تأسيس فرمودند .
</p>
<p style="direction:rtl;">٩) اين قسمت از نظم اداری از مقالهء جناب هوراس هولی تحت عنوان نظم اداری امر
</p>
<p style="direction:rtl;">بهائی در عصر حاضر که در سال ١٩٣٣ در کتاب عالم بهائی جلد پنجم صفحهء
</p>
<p style="direction:rtl;">١٩١ بچاپ رسيده اقتباس گرديده است .
</p>
<p style="direction:rtl;">ص ٢٩٣
</p>
<p style="direction:rtl;">بهرگونه رابطهء صلح آميز يا سازنده باشد الزاماً چنين وضعی را پيش آورده
</p>
<p style="direction:rtl;">است. و در حقيقت تا اين زمان هيچيک از مؤسّسين اديان بطور صريح
</p>
<p style="direction:rtl;">و قطعی اصول و قواعدی را که دستگاه اداری شريعت بر آن استوار باشد
</p>
<p style="direction:rtl;">وضع و مقرّر نکرده است. ولی در ديانت بهائی اصول نظم جهانی توسّط
</p>
<p style="direction:rtl;">حضرت بهاءاللّه وضع و بيان شده و بعداً اين اصول در آثار حضرت
</p>
<p style="direction:rtl;">عبدالبهاء و مخصوصاً در الواح وصايا توضيح و توسعه يافته است .
</p>
<p style="direction:rtl;">مقصود از اين تشکيلات اينست که ميان مردم از نژادها و طبقات
</p>
<p style="direction:rtl;">و منافع و خصائص و عقايد موروثی مختلفه وحدت حقيقی و پايداری ممکن
</p>
<p style="direction:rtl;">و ميسّر گردد و هرگاه در اين خصيصهء امر بهائی با نظر دقّت و رفق مطالعه
</p>
<p style="direction:rtl;">گردد مشهود شود که مقصد و اسلوب نظم اداری بهائی با روح اصلی آن
</p>
<p style="direction:rtl;">ديانت مانند ارتباط روح با بدن کاملاً بهمديگر مرتبط و پيوسته است.
</p>
<p style="direction:rtl;">اصول اداری بهائی بطبيعت حال عبارت از علم تعاضد و تعاون است و از
</p>
<p style="direction:rtl;">جهت اجرائی و عمل نوع جديد و عاليتری از اصول اخلاقی است که دامنهء
</p>
<p style="direction:rtl;">نفوذ آن سراسر جهان را فراميگيرد .
</p>
<p style="direction:rtl;">فرق جامعهء بهائی با اجتماعات آزاد ديگر اينست که اساس اين
</p>
<p style="direction:rtl;">جامعه چنان استوار و گسترده است که ميتواند هر فرد صميمی با خلوصی را
</p>
<p style="direction:rtl;">در برگيرد در حاليکه ساير اجتماعات اگر از جهت مرام و عقيده انحصاری
</p>
<p style="direction:rtl;">نباشند از جهت رويّه و نتايج حاصله منحصر و محدودند. اساساً جامعهء بهائی
</p>
<p style="direction:rtl;">پذيرای عموم است و باب دوستی و مرافقت را بروی هيچ نفس صديق
</p>
<p style="direction:rtl;">و پاکدلی نمی‌بندد. در هر اجتماع برای انتخاب اعضاء مبنا و ملاکی مخفی يا
</p>
<p style="direction:rtl;">آشکار موجود است که افراد را از يکديگر جدا ميسازد. مثلاً در ديانت
</p>
<p style="direction:rtl;">اين مبنا عبارت از عقيده‌ايست که بمناسبت ماهيّت تاريخی اصل و مبدأ
</p>
<p style="direction:rtl;">آن در قالب معيّنی محدود است. در سياست مبنای انتخاب حزب يا
</p>
<p style="direction:rtl;">اساسنامهء حزبی است . در اقتصاد مبنا ضعف يا قدرت مشترک است. در
</p>
<p style="direction:rtl;">علوم و فنون معيار بر مبنای مطالعات و تربيت يا فعاليّت يا علاقه است . در
</p>
<p style="direction:rtl;">جميع اين موارد هر قدر مبنای انتخاب انحصار و محدوديّت بيشتری در بر
</p>
<p style="direction:rtl;">ص ٢٩٤
</p>
<p style="direction:rtl;">داشته باشد آن اجتماع ظاهراً قوی‌تر است. و حال آنکه اين همان شرطی
</p>
<p style="direction:rtl;">است که عکس آن کاملاً در مورد ديانت بهائی صادق است و باينجهت
</p>
<p style="direction:rtl;">است که امر بهائی با همهء روح انبساط و توسعه و پيشرفتی که دارد از جهت
</p>
<p style="direction:rtl;">عدّهء پيروان فعّال بکندی پيش ميرود. زيرا مردم در جميع امور بانحصار
</p>
<p style="direction:rtl;">طلبی و تفرقه عادت کرده‌اند . امتيازات مهمّ همواره سبب و باعث تفرقه
</p>
<p style="direction:rtl;">و انقسام بوده است. ولی برای دخول در امر بهائی بايد اين امتيازات را کنار
</p>
<p style="direction:rtl;">گذاشت و اين تجربه‌ايست که در اوّلين قدم انسان را بامتحانات و متاعب
</p>
<p style="direction:rtl;">جديد مواجه ميسازد. زيرا حبّ ذات در انسان عليه فرمان عالی محبّت نوع
</p>
<p style="direction:rtl;">بمقاومت برميخيزد و در اين مقام شخص تحصيلکرده و عالم بايد با اشخاص
</p>
<p style="direction:rtl;">عامّی و بيسواد و غنی با فقير و سفيد با سياه و صوفی با قشری و مسيحی با
</p>
<p style="direction:rtl;">يهودی و مسلمانان با زردشتی معاشرت و آميزش نمايد بنوعی که از برخورداری
</p>
<p style="direction:rtl;">از مزايا و عناوين سنّتی قديمی چشم بپوشد .
</p>
<p style="direction:rtl;">ولی در مقابل اين تجربهء مشکل و سخت محسّنات و فوايدی موجود
</p>
<p style="direction:rtl;">است. همينقدر کافی است در نظر آوريم که هنر و صنعت هرگاه مورد
</p>
<p style="direction:rtl;">استفادهء جامعهء انسانی قرار نگيرد عبث و بيفايده است و فلسفه و حکمت
</p>
<p style="direction:rtl;">هرگاه در خلوت و تنهائی رشد کند عرصهء ادراک و افق ديد خود را از
</p>
<p style="direction:rtl;">دست ميدهد و سياست و ديانت در خارج از احتياجات نوع بشر هرگز
</p>
<p style="direction:rtl;">موفّقيّت حاصل نمی‌نمايد .
</p>
<p style="direction:rtl;">طبيعت انسانی هنوز بخوبی شناخته نشده. زيرا ما همگی از جهت
</p>
<p style="direction:rtl;">فکری و اخلاقی و عاطفی و اجتماعی حالت تدافعی داريم و در روانشناسی
</p>
<p style="direction:rtl;">دفاع در حقيقت همان جلوگيری و ممانعت است. ولی محبّت اللّه ترس را زائل
</p>
<p style="direction:rtl;">ميکند و ازالهء ترس و هراس سبب ظهور قوای باطنی ميگردد و معاشرت
</p>
<p style="direction:rtl;">و آميزش با ديگران با روح محبّت آثار حياتی و مثبت اين قوا را ظاهر ميسازد .
</p>
<p style="direction:rtl;">جامعهء بهائی عبارت از اجتماعی است که در اين قرن ابتدا بطور
</p>
<p style="direction:rtl;">بطیء پيشرفته و چون جهش جديد قوّت گيرد و اعضای جامعه بقوای کاشفهء
</p>
<p style="direction:rtl;">ص ٢٩٥
</p>
<p style="direction:rtl;">ثمرات وحدت نوع بشر وقوف يابند بر سرعت آن ميافزايد .
</p>
<p style="direction:rtl;">مسئوليّت و سرپرستی امور محلّی بهائی بعهدهء هيئتی محوّل شده که بنام محفل 
</p>
<p style="direction:rtl;">روحانی معروف است . انتخاب اين هيئت که عدّهء آن (در حال حاضر) به نه نفر
</p>
<p style="direction:rtl;">محدود است، هر سال در روز ٢١ آوريل يعنی روز اوّل رضوان ( سالروز
</p>
<p style="direction:rtl;">اظهار امر حضرت بهاءاللّه ) از طرف پيروان بالغ و تسجيل شدهء جامعه
</p>
<p style="direction:rtl;">صورت ميگيرد و صورت اسامی انتخاباتی از جانب محفل روحانی سال
</p>
<p style="direction:rtl;">پيش تهيّه ميشود. دربارهء کيفيّت و وظائف اين هيئت حضرت عبدالبهاء
</p>
<p style="direction:rtl;">چنين مرقوم فرموده‌اند :
</p>
<p style="direction:rtl;">" بايد کلّ بدون شور ... محفل در هيچ امری اقدام ننمايند و البتّه بايد
</p>
<p style="direction:rtl;">اوامر محفل روحانی را بجان و دل بپذيرند و اطاعت کنند تا امور انتظام يابد
</p>
<p style="direction:rtl;">و ترتيبی حاصل کند والّا هر نفسی بهوای خويش حرکتی کند و پروازی
</p>
<p style="direction:rtl;">نمايد و ضرری برساند " (١٠) .
</p>
<p style="direction:rtl;">" اوّل فريضه اصحاب شور خلوص نيّت و نورانيّت حقيقت و انقطاع
</p>
<p style="direction:rtl;">از ما سوی اللّه و انجذاب بنفحات اللّه و خضوع و خشوع بين احبّا و صبر
</p>
<p style="direction:rtl;">و تحمّل بر بلا و بندگی عتبهء ساميه الهيّه است. و چون باين صفات موفّق و مؤيّد
</p>
<p style="direction:rtl;">گردند نصرت ملکوت غيب ابهی احاطه نمايد " (١١) .
</p>
<p style="direction:rtl;">" اليوم محفل شور را اهمّيّت عظيمه و لزوميّت قويّه بوده و بر جميع
</p>
<p style="direction:rtl;">اطاعت فرض و واجب ... بايد بنوعی مذاکره و مشاوره کرد که اسباب
</p>
<p style="direction:rtl;">کدورت و اختلافی فراهم نيايد. و آن اين است حين عقد مجلس هر يک
</p>
<p style="direction:rtl;">بکمال حرّيّت رأی خويش را بيان و کشف برهان نمايد اگر ديگری مقاومت
</p>
<p style="direction:rtl;">ميکند ابداً او مکدّر نشود زيرا تا بحث در مسائل نگردد رأی موافق معلوم
</p>
<p style="direction:rtl;">نشود و بارقهء حقيقت شعاع ساطع از تصادم افکار است. در نهايت مذاکره
</p>
<p style="direction:rtl;">----------------------------------------------------------------------------
</p>
<p style="direction:rtl;">١٠) نقل از لوح مبارک بافتخار احبّای الهی ، طهران ، نسخهء خطی .
</p>
<p style="direction:rtl;">١١) مکاتيب جلد سوم صفحهء ٥٠٤ .
</p>
<p style="direction:rtl;">ص ٢٩٦
</p>
<p style="direction:rtl;">اگر اتّفاق آراء حاصل گردد فنعم المراد و اگر معاذ اللّه اختلاف حاصل
</p>
<p style="direction:rtl;">شود باکثريّت آراء قرار دهند ..." (١٢) .
</p>
<p style="direction:rtl;">" اوّل شرط محبّت و الفت تامّ بين اعضاء آن انجمن است که از بيگانگی
</p>
<p style="direction:rtl;">بيزار گردند و يگانگی حضرت پروردگار آشکار کنند زيرا امواج يک بحرند
</p>
<p style="direction:rtl;">و قطرات يک نهر نجوم يک افقند و اشعّه يک شمس درختان يک
</p>
<p style="direction:rtl;">بوستانند و گلهای يک گلستان. و اگر وحدت حال و يگانگی بی‌ملال در
</p>
<p style="direction:rtl;">ميان نيايد آن جمع پريشان گردد و آن انجمن بی‌سر و سامان . شرط ثانی
</p>
<p style="direction:rtl;">آنست که ... اعضا در حين ورود توجّه بملکوت اعلی کنند و طلب تأييد از
</p>
<p style="direction:rtl;">افق ابهی ... مذاکرات بتمامها محصور در امور روحانيّه باشد که تعلّق
</p>
<p style="direction:rtl;">باداره تربيت نفوس و تعليم اطفال و اعانهء فقرا و اعانهء ضعفاء جميع فرق عالم
</p>
<p style="direction:rtl;">و مهربانی بکلّ امم و نشر نفحات اللّه و تقديس کلمة اللّه دارد . در
</p>
<p style="direction:rtl;">اينخصوص و اجراء اين شروط چون همّت نمايند تأييد روح القدس رسد
</p>
<p style="direction:rtl;">و آن مجمع مرکز سنوحات رحمانيّه گردد و جنود توفيق هجوم کند و هر روز
</p>
<p style="direction:rtl;">فتوحی جديد حاصل شود " (١٣) .
</p>
<p style="direction:rtl;">حضرت شوقی افندی در تشريح اين موضوع در توقيعی ميفرمايند :
</p>
<p style="direction:rtl;">" هيچ چيز نبايد از طرف فردی از افراد احبّا قبل از ملاحظهء دقيق
</p>
<p style="direction:rtl;">و تصويب محفل روحانی محلّی انتشار يابد. و چنانچه موضوع مربوط بمصالح
</p>
<p style="direction:rtl;">عمومی امر اللّه در آن اقليم باشد ( و معمولاً چنين است ) بر محفل روحانی
</p>
<p style="direction:rtl;">محلّ فرض است که آنرا برای ملاحظه و تصويب بمحفل ملّی که نمايندهء همهء
</p>
<p style="direction:rtl;">محافل محلّی است تقديم کنند. و اين امر نه تنها بايد در مورد مطبوعات
</p>
<p style="direction:rtl;">رعايت شود بلکه هر امری که مربوط بمصالح امر اللّه در محلّی است چه
</p>
<p style="direction:rtl;">خصوصی و چه عمومی بايد کلّ بدون استثناء منحصراً بمحفل روحانی آن
</p>
<p style="direction:rtl;">-----------------------------------------------------------------------------
</p>
<p style="direction:rtl;">١٢) مکاتيب جلد چهارم صفحهء ١٥٢ .
</p>
<p style="direction:rtl;">١٣) مکاتيب جلد سوم صفحات ٥٠٦-٥٠٨ .
</p>
<p style="direction:rtl;">ص ٢٩٧
</p>
<p style="direction:rtl;">محلّ رجوع شود تا محفل نسبت بآن تصميم اتخاذ نمايد. و اگر آن محفل آنرا
</p>
<p style="direction:rtl;">مربوط بمصالح ملّی تشخيص دهد بمحفل روحانی ملّی ارجاع نمايد
</p>
<p style="direction:rtl;">( مقصود از امور ملّی امور سياسی نيست زيرا احبّای الهی در سراسر عالم
</p>
<p style="direction:rtl;">شديداً ممنوع از مداخله در هر گونه امور سياسی هستند بلکه مقصود اموری
</p>
<p style="direction:rtl;">است که مربوط بخدمات روحانيّهء قاطبهء ياران در آن سرزمين است ). بهر
</p>
<p style="direction:rtl;">حال آنچه در نهايت اهمّيّت است آنست که در بين محافل روحانيّهء مختلفه
</p>
<p style="direction:rtl;">و در نفس اين محافل بين اعضا با يکديگر و بالاخصّ بين هر يک از اين
</p>
<p style="direction:rtl;">محافل محلّی و محفل ملّی ايتلاف تامّ و تعاون برقرار باشد زيرا وحدت امر اللّه
</p>
<p style="direction:rtl;">و اتّفاق ياران و ثمر بخشی کامل و سريع و مؤثّر فعّاليّت های روحانی و معنوی
</p>
<p style="direction:rtl;">احبّاء اللّه، مرهون اين امر است .
</p>
<p style="direction:rtl;">محافل مختلفهء محلّی و ملّی امروزی صخره‌ايست که بايد بر اساس متين
</p>
<p style="direction:rtl;">آن در مستقبل ايّام بيت العدل اعظم مرتفع گردد و تا هنگامی که اين محافل بکمال 
</p>
<p style="direction:rtl;">اتقان و ايتلاف انجام وظيفهء ننمايند نميتوان بپايان اين دورهء انتقال اميدوار بود ...
</p>
<p style="direction:rtl;">بايد بخاطر داشت که محور امر اللّه سلطهء استبدادی نيست بلکه روح
</p>
<p style="direction:rtl;">متواضع رفاقت و برادری است جبر و عنف نيست بلکه شوری است از
</p>
<p style="direction:rtl;">روی محبّت و توأم با صراحت و نميتوان اميدوار بود که چيزی جز روح بهائی
</p>
<p style="direction:rtl;">حقيقی بتواند ميان حسّ شفقت و عدالت و حرّيّت و اطاعت و حرمت حقّ
</p>
<p style="direction:rtl;">فرد و تسليم و تفويض و بين هوشياری و بصيرت و احتياط از جهتی و روح
</p>
<p style="direction:rtl;">الفت و صفا و شهامت از جهت ديگر آشتی و توافق ايجاد کند " (١٤) .
</p>
<p style="direction:rtl;">محافل روحانی محلّی در هر کشور بواسطهء هيئت منتخب ديگری
</p>
<p style="direction:rtl;">مرکّب از نه عضو باسم محفل روحانی ملّی بيکديگر متّصل و مرتبط
</p>
<p style="direction:rtl;">ميگردند و تشکيل اين هيئت سالانه بوسيلهء نمايندگان منتخب جامعه‌های
</p>
<p style="direction:rtl;">محلّی بهائی صورت ميگيرد ... انجمن شور روحانی ملّی که نمايندگان در
</p>
<p style="direction:rtl;">-------------------------------------------------------------------------------
</p>
<p style="direction:rtl;">١٤) ترجمه از اصل متن انگليسی .
</p>
<p style="direction:rtl;">ص ٢٩٨
</p>
<p style="direction:rtl;">آن شرکت ميکنند مرکّب از هيئتی است انتخابی که عدد نمايندگان در آن
</p>
<p style="direction:rtl;">بنسبت بهائيان هر قسمت تعيين ميگردد ... انجمنهای شور روحانی ملّی مرجّحاً در 
</p>
<p style="direction:rtl;">ايّام رضوان در خلال دوازده روز که ابتدای آن ٢١ آوريل سالروز اظهار امر 
</p>
<p style="direction:rtl;">حضرت بهاءاللّه در باغ رضوان است منعقد ميشود . شناسائی نمايندگان 
</p>
<p style="direction:rtl;">در انجمن شور روحانی ملّی بر عهدهء محفل روحانی ملّی سابق محوّل است .
</p>
<p style="direction:rtl;">انجمن شور روحانی ملّی فرصت مناسبی است برای آشنائی بيشتر با
</p>
<p style="direction:rtl;">اقدامات و فعّاليّتهای بهائی و تبادل آراء و گزارش فعّاليّتهای محلّی و ملّی که در
</p>
<p style="direction:rtl;">طی سال گذشته بعمل آمده است ... وظيفهء هر يک از نمايندگان تنها
</p>
<p style="direction:rtl;">منحصر بدورهء انعقاد انجمن شور ملّی و اشتراک در انتخاب محفل روحانی
</p>
<p style="direction:rtl;">ملّی جديد است. ولی مادام که نمايندگان دور هم مجتمع ميشوند خود
</p>
<p style="direction:rtl;">هيئت شوری را تشکيل ميدهند که پيشنهاداتشان بمنزلهء توصيه‌ای به محفل
</p>
<p style="direction:rtl;">روحانی ملّی منتخب خواهد بود که بايد مورد توجّه و دقّت آن هيئت قرار گيرد .
</p>
<p style="direction:rtl;">رابطهء محفل روحانی ملّی با محافل روحانی محلّی و همچنين با جامعهء
</p>
<p style="direction:rtl;">بهائيان کشور بشرحی است که در توقيعات حضرت وليّ امراللّه آمده است از اينقرار :
</p>
<p style="direction:rtl;">" راجع بتشکيل محافل ملّيّه ، آنچه شايان اهمّيّت اصلی است آنکه در
</p>
<p style="direction:rtl;">هر کشوری که شرائط مناسب و عدد مؤمنين بحدّ معتنابهی رسيده باشد ...
</p>
<p style="direction:rtl;">يک محفل روحانی ملّی که نمايندهء بهائيان آن کشور باشد بلافاصله تأسيس
</p>
<p style="direction:rtl;">گردد. و اوّل هدفش آن باشد که باب مشاوره و مذاکره را با افراد احبّا
</p>
<p style="direction:rtl;">و محافل محلّيّه بگشايد و سبب اتّحاد و ايتلاف و تشويق و تحريض ياران و محافل
</p>
<p style="direction:rtl;">محلّی در اجرای وظايفشان گردد و با اتّصال و تماس نزديک و مستمرّ با ارض
</p>
<p style="direction:rtl;">اقدس تدابير لازمه اتّخاذ کند و بتمشيت امور امری عموميّه در آن کشور
</p>
<p style="direction:rtl;">پردازد . مقصد ديگری که از حيث اهمّيّت کمتر از مقصد اوّل نبوده
</p>
<p style="direction:rtl;">و بآن هيئت محوّل است اين است که چون آن محفل من بعد به بيت عدل
</p>
<p style="direction:rtl;">ص ٢٩٩
</p>
<p style="direction:rtl;">ملّی (که در الواح وصايا باسم بيت عدل خصوصی ناميده شده ) مبدّل
</p>
<p style="direction:rtl;">گردد بايد بموجب نصّ صريح الواح وصايا باتّفاق ساير محافل ملّيّهء عالم
</p>
<p style="direction:rtl;">مستقيماً اعضای بيت عدل اعظم يعنی آن معهد اعلائی را انتخاب نمايد
</p>
<p style="direction:rtl;">که هدايت و اداره و تأليف جميع امور بهائيان عالم بآن معهد راجع است .
</p>
<p style="direction:rtl;">محفل روحانی ملّی که تا تأسيس بيت العدل اعظم انتخاباتش بايد
</p>
<p style="direction:rtl;">هر ساله تجديد شود بلا شکّ وظائف خطيری بر عهده دارد. زيرا بايد سلطه
</p>
<p style="direction:rtl;">و اختيارات خود را نسبت بمحافل محلّيّهء حوزهء خود تنفيذ کرده فعّاليّتهای
</p>
<p style="direction:rtl;">امريّهء ياران را تمشيت و بکمال هوشياری امر اللّه رامحافظه و جميع امور
</p>
<p style="direction:rtl;">امريّه را مراقبت و سرپرستی نمايد .
</p>
<p style="direction:rtl;">مسائل و قضايای حياتی ديگری که مربوط بمصالح امر اللّه در آن
</p>
<p style="direction:rtl;">کشور است از قبيل ترجمه و نشر آثار ، مشرق الاذکار ، امر تبليغ و امور
</p>
<p style="direction:rtl;">مشابه بآن که کاملاً از امور محلّی مشخّص و مجزّی است بايد تحت نظارت
</p>
<p style="direction:rtl;">محفل ملّی باشد. و محفل بايد هر يک از اين مسائل را مانند محافل محلّيّه به
</p>
<p style="direction:rtl;">لجنهء مخصوصی که انتخاب اعضای آن از ميان قاطبهء ياران آن کشور از
</p>
<p style="direction:rtl;">طرف محفل روحانی ملّی صورت ميگيرد محوّل کند. رابطهء اين لجنات با
</p>
<p style="direction:rtl;">محفل روحانی ملّی عيناً همان رابطهء لجنات محلّيّه با محافل محلّيّه خواهد بود .
</p>
<p style="direction:rtl;">و نيز بر محفل روحانی ملّی است که تشخيص دهد که قضيّه‌ای که
</p>
<p style="direction:rtl;">مورد بحث است جنبهء محلّی داشته و بايد بمحفل روحانی محلّی برای مطالعه
</p>
<p style="direction:rtl;">و اخذ تصميم مراجعه شود و يا در حوزهء عمل محفل ملّی بوده و بايد مورد
</p>
<p style="direction:rtl;">توجّه مخصوص آن هيئت قرار گيرد ...
</p>
<p style="direction:rtl;">نظر بمصالح امر نازنينی که ما بخدمت آن قائميم بر اعضای محفل
</p>
<p style="direction:rtl;">ملّی جديد فرض است که پس از انتخاب از طرف نمايندگان در انجمن
</p>
<p style="direction:rtl;">شور آراء و نظرات نمايندگان حاضر را منفرداً و مجتمعاً کسب و نسبت به
</p>
<p style="direction:rtl;">عواطف صادقانهء آنان نهايت اخلاص و تکريم را ابراز دارند و با پرهيز از
</p>
<p style="direction:rtl;">هر گونه اختفاء و کتمان و خودداری بيمورد در گفتار و انزوای سيادت منشی
</p>
<p style="direction:rtl;">نمايندگانی را که از طرف آنان انتخاب شده‌اند با نهايت خوش روئی با
</p>
<p style="direction:rtl;">ص ٣٠٠
</p>
<p style="direction:rtl;">نقشه‌ها و نوايا و نگرانيهای خود هر چه بيشتر آشنا سازند و آنان را از
</p>
<p style="direction:rtl;">موضوعات مختلفه‌ای که بايد در سال جاری مورد توجّه قرار گيرد مطّلع
</p>
<p style="direction:rtl;">ساخته عقايد و نظرات نمايندگان رابا کمال فراغت و وجدان مورد مطالعه
</p>
<p style="direction:rtl;">و سنجش قرار دهند. محفل روحانی جديد بايد در خلال چند روزی که
</p>
<p style="direction:rtl;">انجمن شور منعقد و همچنين پس از تشتّت نمايندگان بطرق و وسائطی متوسّل
</p>
<p style="direction:rtl;">شود تا حسن تفاهم تامّ ايجاد و تبادل آراء سهل و مستمرّ و ثقه و اعتماد ازدياد
</p>
<p style="direction:rtl;">يابد و بشواهدی ملموس به ثبوت رسانند که يک آرزو در سر می پرورند
</p>
<p style="direction:rtl;">و آن خدمت و ترويج خير عموم است .
</p>
<p style="direction:rtl;">با اينحال نظر بمحدوديّتها و موانعی که بناچار جهت دعوت انجمن شور روحانی 
</p>
<p style="direction:rtl;">بدفعات و امتداد جلسات وجود دارد ، محفل روحانی ملّی بايد حقّ قرار نهائی را 
</p>
<p style="direction:rtl;">در مورد کلّيّهء اموری که مربوط بمصالح امر است برای خود محفوظ دارد. 
</p>
<p style="direction:rtl;">از اين قبيل است مثلاً تصميم در مورد اينکه آيا فلان محفل روحانی در اداره 
</p>
<p style="direction:rtl;">و تقدّم امر اللّه بر وفق اصول موضوعهء امری رفتار ميکند يا نه ..." (١٥) .
</p>
<p style="direction:rtl;">امّا قضيّهء تهيّهء صورت انتخاباتی برای انتخابات سالانهء محلّی ، اين وظيفهء بر عهدهء 
</p>
<p style="direction:rtl;">محفل روحانی محلّی است و حضرت وليّ امراللّه بر سبيل راهنمائی مرقوم داشته‌اند :
</p>
<p style="direction:rtl;">" بطور اجمال تا آنجا که مقتضيات فعلی اجازه ميدهد عوامل اساسيّه‌ای که برای 
</p>
<p style="direction:rtl;">اخذ تصميم دربارهء اينکه فلان شخص مؤمن حقيقی است يا نه بشرح ذيل است :
</p>
<p style="direction:rtl;">اعتراف تامّ بمقام مبشّر و شارع و مثل اعلای امر بهائی بنحويکه در
</p>
<p style="direction:rtl;">الواح وصايای حضرت عبدالبهاء بيان گرديده ، قبول بلاشرط و اطاعت
</p>
<p style="direction:rtl;">نسبت بکلّيّهء آثار صادره از اقلام ايشان و انقياد و خضوع تامّ نسبت بتمام
</p>
<p style="direction:rtl;">--------------------------------------------------------------------------
</p>
<p style="direction:rtl;">١٥) ترجمه از اصل متن انگليسی .
</p>
<p style="direction:rtl;">ص ٣٠١
</p>
<p style="direction:rtl;">جمل مندرجه در وصيّتنامهء مقدّسهء حضرت عبدالبهاء و ارتباط کامل با
</p>
<p style="direction:rtl;">روح و شکل اصول اداری کنونی امر بهائی در جميع عالم . اين نکات
</p>
<p style="direction:rtl;">بعقيدهء من از موارد اساسيّهء اوّليّه‌ای است که بايد قبل از چنين تصميم
</p>
<p style="direction:rtl;">حياتی از روی نهايت وجدان و فطانت و مآل انديشی بآن توجّه داشت
</p>
<p style="direction:rtl;">و نسبت بآن اطمينان حاصل نمود " (١٦) .
</p>
<p style="direction:rtl;">تعليمات حضرت عبدالبهاء تمهيدی برای اتّساع بيشتر در نظام
</p>
<p style="direction:rtl;">تشکيلات بهائی است، ميفرمايند:
</p>
<p style="direction:rtl;">"امّا بيت العدل الّذی جعله اللّه مصدر کلّ خير و مصوناً من کلّ
</p>
<p style="direction:rtl;">خطاء بايد بانتخاب عمومی يعنی نفوس مؤمنه تشکيل شود. و اعضاء بايد
</p>
<p style="direction:rtl;">مظاهر تقوای الهی و مطالع علم و دانائی و ثابت بر دين الهی و خيرخواه جميع
</p>
<p style="direction:rtl;">نوع انسانی باشند. و مقصد بيت عدل عمومی است يعنی در جميع بلاد
</p>
<p style="direction:rtl;">بيت عدل خصوصی تشکيل شود و آن بيوت عدل بيت عدل عمومی
</p>
<p style="direction:rtl;">انتخاب نمايد. اين مجمع مرجع کلّ امور است و مؤسّس قوانين و احکامی که
</p>
<p style="direction:rtl;">در نصوص الهيّه موجود نه و جميع مسائل مشکله در اين مجلس حلّ گردد
</p>
<p style="direction:rtl;">و وليّ امراللّه رئيس مقدّس اين مجلس و عضو اعظم ممتاز لاينعزل و اگر در
</p>
<p style="direction:rtl;">اجتماعات بالذّات حاضر نشود نائب و وکيلی تعيين فرمايد ... اين بيت عدل
</p>
<p style="direction:rtl;">مصدر تشريع است و حکومت قوّه تنفيذ تشريع بايد مؤيّد تنفيذ گردد
</p>
<p style="direction:rtl;">و تنفيذ بايد ظهير و معين تشريع شود تا از ارتباط و التيام اين دو قوّت بنيان
</p>
<p style="direction:rtl;">عدل و انصاف متين و رزين گردد و اقاليم جنّة النّعيم و بهشت برين شود ...
</p>
<p style="direction:rtl;">مرجع کلّ کتاب اقدس و هر مسئلهء غير منصوصه راجع به بيت
</p>
<p style="direction:rtl;">عدل عمومی و بيت عدل آنچه بالاتّفاق يا باکثريّت آراء تحقّق يابد همان
</p>
<p style="direction:rtl;">حقّ و مراد اللّه است . من تجاوز عنه فهو ممّن احبّ الشّقاق و اظهر النّفاق
</p>
<p style="direction:rtl;">و اعرض عن ربّ الميثاق " (١٧) .
</p>
<p style="direction:rtl;">---------------------------------------------------------------------------------
</p>
<p style="direction:rtl;">١٦) ترجمه از اصل متن انگليسی .١٧) الواح وصايا .
</p>
<p style="direction:rtl;">ص ٣٠٢
</p>
<p style="direction:rtl;">اهل بها حتّی در حال حاضر در سراسر عالم از طريق مکاتبات
</p>
<p style="direction:rtl;">منظّم و ملاقاتهای انفرادی با يکديگر در تماس و ارتباط نزديک هستند. چنين
</p>
<p style="direction:rtl;">ارتباطی ميان اجناس مختلفه و اقوامی که از حيث سنّتهای ملّی و مذهبی با
</p>
<p style="direction:rtl;">يکديگر متفاوتند نشانه و دليل بارزی است که ميتوان بر ثقل تعصّبات
</p>
<p style="direction:rtl;">و عوامل تاريخيّه‌ای که سبب انقسامات و انشعابات سابقه شده است بر اثر
</p>
<p style="direction:rtl;">روح يگانگی و وحدتی که حضرت بهاءاللّه تأسيس فرموده‌اند غلبه نمود .
</p>
<p style="direction:rtl;">نظم اداری حضرت بهاءاللّه
</p>
<p style="direction:rtl;">حضرت شوقی افندی از تاريخ فوريهء ١٩٢٩ در پيامهای متواليهء
</p>
<p style="direction:rtl;">خود با بياناتی مشروحتر خطاب بجامعهء بهائی راجع باين نظم چنين ميفرمايند :
</p>
<p style="direction:rtl;">" از عموم نفوسی که منتسب بامر اللّه هستند رجا دارم که بافکار
</p>
<p style="direction:rtl;">و رسوم فانيهء جاريهء کنونی اعتنا نکنند و بيقين بدانند که اين عقايد و افکار
</p>
<p style="direction:rtl;">مجعول و اين مؤسّسات متزلزل تمدّن امروزی از مؤسّسات الهيّه‌ای که بايد
</p>
<p style="direction:rtl;">بالمآل بر روی ويرانی آن استقرار يابد بکلّی متفاوت بوده با آن فرق فاحش دارد ...
</p>
<p style="direction:rtl;">زيرا ... حضرت بهاءالله نه تنها روحی جديد بعالم بشريّت دميده و نه
</p>
<p style="direction:rtl;">فقط مبادی عموميّهء چندی اعلان فرموده و فلسفهء خاصّی ارائه داده است
</p>
<p style="direction:rtl;">بلکه با وجود عظمت و اتقان و جامعيّتی که آن اصول و مبادی و فلسفه
</p>
<p style="direction:rtl;">داراست ، آن حضرت و بعد از ايشان حضرت عبدالبهاء برخلاف اديان قبل
</p>
<p style="direction:rtl;">توأم با وضع يک رشته قوانين هم مؤسّسات مشخّصی را تأسيس و هم لوازم
</p>
<p style="direction:rtl;">و وسائط نظام جديد الهيّه‌ای را تمهيد فرموده‌اند و مقصد از اينهمه آنکه نمونه‌ای برای 
</p>
<p style="direction:rtl;">جامعهء آيندهء بشری بوجود آيد و وسيله مؤثّری برای استقرار صلح عمومی و وحدت 
</p>
<p style="direction:rtl;">عالم انسانی ايجاد شود و حکومت عدل و انصاف در بسيط زمين اعلان گردد .
</p>
<p style="direction:rtl;">ص ٣٠٣
</p>
<p style="direction:rtl;">بر خلاف شرايع گذشته در دوره‌های حضرت مسيح و حضرت محمّد و ساير 
</p>
<p style="direction:rtl;">اديان ، پيروان حضرت بهاءاللّه در هر مکان که بر خدمت و مجاهدت قائمند 
</p>
<p style="direction:rtl;">بکمال وضوح و بدون ابهام جميع قوانين و مقرّرات و اصول و تشکيلات و 
</p>
<p style="direction:rtl;">راهنمائيهائی را که جهت اجراء وظائف خويش لازم دارند در مقابل خود آشکار ميبينند ...
</p>
<p style="direction:rtl;">و در اينجاست که وجه امتياز آئين بهائی قرار گرفته است و در اينجاست که قوّهء 
</p>
<p style="direction:rtl;">وحدت امر اللّه نهفته است و در اينجاست که حقّانيّت دينی که مدّعی ايجاد اتّصال 
</p>
<p style="direction:rtl;">و اتّحاد و تحقّق وعود اديان گذشته است نه انهدام و تحقير آنها ، بثبوت ميرسد .
</p>
<p style="direction:rtl;">با آنکه آئين ما ممکن است در حال حاضر در انظار ناس ضعيف
</p>
<p style="direction:rtl;">جلوه کرده آنرا فرقه‌ای منشعب از اسلام بحساب آرند و يا در عداد يکی
</p>
<p style="direction:rtl;">از مذاهب گمنام عديدهء غرب شمرده بنظر حقارت بآن بنگرند و نسبت
</p>
<p style="direction:rtl;">بشناسائی آن تجاهل ورزند، معهذا اين گوهر گرانبهای آئين الهی که هنوز در
</p>
<p style="direction:rtl;">مرحله جنين است در صدف احکامش پرورش يافته سالم و بدون انشقاق راه
</p>
<p style="direction:rtl;">خود را باز کرده بالمآل عالم بشريّت را فرا خواهد گرفت. تنها آنانکه مقام
</p>
<p style="direction:rtl;">متعالی حضرت بهاءاللّه را شناخته و قلوبشان بمحبّت آن حضرت متأثّر
</p>
<p style="direction:rtl;">و افروخته و آشنا بهيمنهء روح آن حضرت گشته‌اند ميتوانند قدر و منزلت اين
</p>
<p style="direction:rtl;">نظام الهی را که ارمغان غير قابل تقدير اوست کما ينبغی دريابند " (١٨) .
</p>
<p style="direction:rtl;">" دنيای درماندهء بشريّت بايد بسوی اين هدف يعنی استقرار نظم
</p>
<p style="direction:rtl;">بديع جهانی تلاش کند نظمی که اساسش الهی و نطاقش کافّهء عالم انسانی
</p>
<p style="direction:rtl;">مباديش مبتنی بر عدالت و وجهه‌اش غلبهء شکست ناپذير است ...
</p>
<p style="direction:rtl;">فی الحقيقه چه قدر رقّت بار است حال رهبران تأسيسات بشری که
</p>
<p style="direction:rtl;">بدون توجّه بروح عصر ميکوشند اساليب وطنی را که متناسب با دوران
</p>
<p style="direction:rtl;">گذشته يعنی زمانی که هر ملّتی منزوی بی ر‌ابطه با سايرين ميزيسته، حال
</p>
<p style="direction:rtl;">--------------------------------------------------------------------------
</p>
<p style="direction:rtl;">١٨) ترجمه از توقيع مورّخ ٢١ مارچ ١٩٣٠ .
</p>
<p style="direction:rtl;">ص ٣٠٤
</p>
<p style="direction:rtl;">در عصری اعمال نمايند که عالم بايد يا وحدت خود را چنانکه حضرت
</p>
<p style="direction:rtl;">بهاءاللّه ارائه فرموده‌اند متحقّق سازد يا منهدم گردد. در اين اوان بحرانی از
</p>
<p style="direction:rtl;">تاريخ تمدّن بشری سزاوار است که سران ملل عالم از بزرگ و کوچک ،
</p>
<p style="direction:rtl;">شرقی و غربی ، غالب يا مغلوب گوش هوش بندای بلند حضرت بهاءاللّه
</p>
<p style="direction:rtl;">فرادارند و متّحداً با ايمان باصل وحدت عالم انسانی که شرط ضروری
</p>
<p style="direction:rtl;">اخلاص و وفا بامر بهائی است مردانه قيام کنند و طرح آن حضرت را که
</p>
<p style="direction:rtl;">بعنوان طبيب الهی علاج دردهای بشری را تجويز فرموده تمام و کمال
</p>
<p style="direction:rtl;">بپذيرند و بمرحلهء اجرا در آورند و برای هميشه انديشه‌های ناسنجيدهء پيشين
</p>
<p style="direction:rtl;">و تعصّبات قومی را بکنار نهند و به نصيحت حضرت عبدالبهاء مبيّن تعاليم
</p>
<p style="direction:rtl;">حضرت بهاءاللّه که بيک صاحب مقام در دولت امريکا ابلاغ فرموده
</p>
<p style="direction:rtl;">توجّه کنند . مشاراليه سؤال کرده بود که بچه طريق بهتر ميتواند نسبت
</p>
<p style="direction:rtl;">بمصالح دولت و ملّت متبوع خود موفّق بخدمت شود؟ در جواب ميفرمايند:
</p>
<p style="direction:rtl;">وقتی که شما بسمت فردی از اهالی قيام کنيد و مبادی فدراليسم را که اساس کشور 
</p>
<p style="direction:rtl;">خود شماست در روابطی که حال بين ملل و اقوام عالم موجود است بکار بنديد ...
</p>
<p style="direction:rtl;">بايد يک نوع حکومت عالی که مافوق حکومات ملّی است بر اثر
</p>
<p style="direction:rtl;">تکامل جهان تدريجاً قوام گيرد که تمام ملل عالم در راه استقرارش بطيب
</p>
<p style="direction:rtl;">خاطر حقّ اعلان جنگ و محاربه را برای خود تحريم کنند و از بعضی از
</p>
<p style="direction:rtl;">حقوق در وضع ماليات و نيز از کلّيّهء حقوق تسليحات ، مگر باندازه
</p>
<p style="direction:rtl;">و بمنظور حفظ نظم داخلی کشورهای خود صرفنظر نمايند . چنين حکومت
</p>
<p style="direction:rtl;">اعلائی بايد متضمّن يک قوّهء مجريّهء مقتدری باشد که سلطهء بلامنازعش را
</p>
<p style="direction:rtl;">عليه هر عضو طاغی اتّحاديّهء جهانی تنفيذ نمايد. و همچنين يک پارلمان
</p>
<p style="direction:rtl;">جهانی داشته باشد که اعضايش را تمام مردم در هر کشور انتخاب و
</p>
<p style="direction:rtl;">دولتهای متبوعه نيز آنرا تأييد نمايند. و همچنين دارای محکمهء کبرای 
</p>
<p style="direction:rtl;">بين المللی باشد که رأيش برای همه حتّی کشورهائی که بطيب خاطر 
</p>
<p style="direction:rtl;">حاضر برجوع بآن محکمه نبوده‌اند نافذ و جاری باشد .
</p>
<p style="direction:rtl;">ص ٣٠٥
</p>
<p style="direction:rtl;">در چنين جامعه جهانی تمام موانع اقتصادی بکلّی مرتفع گردد
</p>
<p style="direction:rtl;">و وابستگی سرمايه د‌اران و کارگران و لازميّت و ملزوميّت آن بالصّراحه تصديق
</p>
<p style="direction:rtl;">گردد، جامعه‌ای که در آن عربده و هياهوی تعصّبات و مشاجرات دينی تا ابد
</p>
<p style="direction:rtl;">مسکوت ماند و شعلهء دشمنی‌های نژادی عاقبت‌الامر خاموش شود،
</p>
<p style="direction:rtl;">جامعه‌ای که در آن مجموعه‌ای از قوانين بين المللی که ثمره قضاوت دقيق
</p>
<p style="direction:rtl;">نمايندگان پارلمان جهانی است تدوين شود و ضامن اجرايش مداخلهء فوری
</p>
<p style="direction:rtl;">و شديد مجموع قوای مرکّب از نيروهای کشورهای متّحده باشد و بالاخره
</p>
<p style="direction:rtl;">بايد يک جامعهء جهانی بوجود آيد که در آن جنون وطن پرستی جنگجو
</p>
<p style="direction:rtl;">و پرخاشگر باعتقاد راسخ بجهان دوستی عمومی و دائمی تبديل شده باشد. اين
</p>
<p style="direction:rtl;">است کيفيّت اجمالی نظمی که حضرت بهاءاللّه پيش بينی فرموده و در آينده 
</p>
<p style="direction:rtl;">بمنزلهء گواراترين ميوهء عصری شناخته خواهد شد که بتدريج رو بکمال و بلوغ ميرود ...
</p>
<p style="direction:rtl;">در مقصد اصلی آئين جهانی حضرت بهاءاللّه نبايد ادنی شکّ و شبهه‌ای
</p>
<p style="direction:rtl;">داشت. اين امر در پی تخريب اساس موجود جامعهء انسانی نيست
</p>
<p style="direction:rtl;">بلکه مقصدش توسعهء اساس و تعديل مؤسّسات آن است تا با مقتضيات
</p>
<p style="direction:rtl;">و حوائج اين جهان دائم التّغيير موافق و ملايم گردند. اين امر با هيچ تابعيّت
</p>
<p style="direction:rtl;">و وفاداری مشروعی مخالفت ندارد و روح صداقت و اخلاص حقيقی را
</p>
<p style="direction:rtl;">تضعيف نمی‌نمايد. قصدش آن نيست که شعلهء وطن پرستی صحيح و سالم را
</p>
<p style="direction:rtl;">در دل مردمان خاموش سازد و نظام حاکميّت مستقل ملّی را که لازمهء دفع
</p>
<p style="direction:rtl;">شرّ تمرکز افراطی قوّهء حاکمه در مرکز واحد است از بيخ و بن براندازد و يا
</p>
<p style="direction:rtl;">از تنوّعات نژادی و آب و هوا و تاريخ و زبان و سنن و افکار و عادات موجود
</p>
<p style="direction:rtl;">که سبب تمايز ملل و اقوام جهان است غفلت ورزد و سعی نمايد محو
</p>
<p style="direction:rtl;">و نابودشان سازد. بلکه ندايش دعوت باعتناق و وفاداری وسيعتر و آمالی بلندتر
</p>
<p style="direction:rtl;">از آن است که تابحال باعث حرکت و تقدّم نوع انسان بوده است ... پيام
</p>
<p style="direction:rtl;">حضرت بهاءاللّه بيش از هر چيز با تنگ نظری قومی و جدائی طلبی
</p>
<p style="direction:rtl;">و تعصّب مخالف است ... زيرا معيارهای حقوقی و عقائد و قواعد سياسی
</p>
<p style="direction:rtl;">ص ٣٠٦
</p>
<p style="direction:rtl;">و اقتصادی فقط برای آن بوجود آمده که منافع عموم بشر را محفوظ دارد
</p>
<p style="direction:rtl;">نه آنکه بخاطر حفظ اصالت يک قانون يا يک عقيده بشر قربانی شود ...
</p>
<p style="direction:rtl;">اصل وحدت عالم انسانی يعنی محوری که جميع تعاليم حضرت بهاءاللّه
</p>
<p style="direction:rtl;">دور آن ميگردد صرفاً منبعث از فوران احساسات و عواطف و بروز
</p>
<p style="direction:rtl;">خوش‌باوری و اميد واهی نيست ... معانی و حقايق مکنونهء در آن عميقتر
</p>
<p style="direction:rtl;">و دعاويش عظيمتر از آنست که حتّی پيامبران پيشين مجاز باظهار آن در
</p>
<p style="direction:rtl;">زمان خويش بوده‌اند. پيامش تنها اختصاص بافراد ندارد بلکه بروابط
</p>
<p style="direction:rtl;">ضروريّه‌ای راجع است که بايد ملل و اقوام عالم را مانند اعضای يک
</p>
<p style="direction:rtl;">خانواده بيکديگر متّحد و مرتبط سازد ... حصول اين وحدت بمنزلهء وصول
</p>
<p style="direction:rtl;">باعلی مرحلهء سير تکامل عالم بشری است ...
</p>
<p style="direction:rtl;">افسوس که هر روز بيش از پيش اين نکته آشکار ميگردد که تنها
</p>
<p style="direction:rtl;">نيروی يک عذاب و بليّهء جهانی است که ميتواند باعث تسريع تحقّق چنين
</p>
<p style="direction:rtl;">مرحله‌ای در تکامل انديشهء انسان گردد ... هيچ چيز جز آتش بلايا که
</p>
<p style="direction:rtl;">عالم بشری را پاک و مطهّر و مستعدّ سازد نمی تواند رهبران اين عصر نوزاد
</p>
<p style="direction:rtl;">را بمسئوليّت خطيری که دارند و بايد بايفايش پردازند متوجّه سازد ...
</p>
<p style="direction:rtl;">آيا حضرت عبدالبهاء بنفسه بکمال صراحت نفرموده‌اند که " در
</p>
<p style="direction:rtl;">مستقبل حربی شديدتر يقيناً واقع گردد " ؟(١٩) .
</p>
<p style="direction:rtl;">" اين نظم اداری ... همينکه اجزای مرکّبه و تأسيسات اصليّه‌اش با
</p>
<p style="direction:rtl;">کمال اتقان و جدّيّت شروع بفعّاليّت نمود دعوی خود را مبرهن داشته ثابت
</p>
<p style="direction:rtl;">خواهد کرد که نه تنها قابليّت آنرا داراست که بمنزلهء هستهء نظم بديع الهی
</p>
<p style="direction:rtl;">محسوب گردد بلکه نمونهء کامل آن است و بايد در ميقات خود عالم انسانی را فراگيرد ...
</p>
<p style="direction:rtl;">تنها اين آئين در ميان اديان سالفه بر اثر دستورات صريحه و انذارات
</p>
<p style="direction:rtl;">------------------------------------------------------------------------
</p>
<p style="direction:rtl;">١٩) ترجمه از توقيع ٢٨ نوامبر ١٩٣١ .
</p>
<p style="direction:rtl;">ص ٣٠٧
</p>
<p style="direction:rtl;">مکرّره و نصوصی که کافل صون و وقايت امر اللّه است بنيانی نهاده است که
</p>
<p style="direction:rtl;">پيروان گمگشتهء مذاهب متشتّت و درماندهء عالم بايد بآن نزديک شده در آن
</p>
<p style="direction:rtl;">تأمّل و تمعّن نمايند و تا وقت باقی است در کهف صلح و سلام خلل ناپذير
</p>
<p style="direction:rtl;">عالمگيرش ملجأ و مقرّ جويند ...
</p>
<p style="direction:rtl;">کلمات مبارکهء ذيل را بهيچ چيز جز بقدرت و عظمتی که نظم بديع
</p>
<p style="direction:rtl;">حضرت بهاءاللّه از خود بظهور خواهد رسانيد حمل نتوان نمود نظمی که شالودهء
</p>
<p style="direction:rtl;">حکومت عالمگير بهائی در مستقبل ايّام است، قوله الاعلی :
</p>
<p style="direction:rtl;">" قد اضطرب النّظم من هذا النّظم الاعظم و اختلف التّرتيب بهذا
</p>
<p style="direction:rtl;">البديع الّذی ما شهدت عين الابداع شبهه ..."
</p>
<p style="direction:rtl;">حکومت متّحدهء آيندهء بهائی که اين نظم وسيع اداری يگانه حافظ
</p>
<p style="direction:rtl;">آنست نظراً و عملاً در تاريخ نظامات سياسی بشری فريد و وحيد است و در
</p>
<p style="direction:rtl;">تشکيلات اديان معتبرهء عالم نيز بی‌نظير و مثيل - هيچ نوع از انواع
</p>
<p style="direction:rtl;">حکومات دموکراسی يا حکومات مطلقه و استبدادی چه سلطنتی و چه
</p>
<p style="direction:rtl;">جمهوری و يا انظمهء اشرافی که حدّ متوسّط بين آن دو محسوب است و حتّی
</p>
<p style="direction:rtl;">اقسام حکومات دينيّه چه حکومات عبرانی و چه تشکيلات مختلفهء کليسای
</p>
<p style="direction:rtl;">مسيحی و يا امامت و خلافت در اسلام هيچيک نميتواند مماثل و مطابق نظم
</p>
<p style="direction:rtl;">اداری بديعی بشمار آيد که بيد اقتدار مهندس کاملش ترسيم و تنظيم گشته است .. .
</p>
<p style="direction:rtl;">مادام که اين نظم هنوز در مرحلهء طفوليّت است زنهار که نفسی در
</p>
<p style="direction:rtl;">ادراک کيفيّتش بخطا رود و يا از اهمّيّتش بکاهد يا مقصدش را دگرگون
</p>
<p style="direction:rtl;">جلوه دهد. صخره‌ای که اين نظم اداری بر آن استوار است مشيّت ثابتهء الهيّه
</p>
<p style="direction:rtl;">برای عالم انسانی در عصر حاضر است ...
</p>
<p style="direction:rtl;">منبع الهامش نفس حضرت بهاءاللّه است ... مقصد اصلی و ضمنی
</p>
<p style="direction:rtl;">که محرّک آنست استقرار نظم بديع جهان آرائی است که شالودهء آن را
</p>
<p style="direction:rtl;">حضرت بهاءاللّه بنيان نهاده، روشی که بکار می برد و موازينی را که القا مينمايد
</p>
<p style="direction:rtl;">آنرا نه بشرق متمايل ميسازد نه بغرب نه به يهود و نه به غير آن نه بفقير و نه
</p>
<p style="direction:rtl;">ص ٣٠٨
</p>
<p style="direction:rtl;">بغنی نه بسفيد و نه بسياه، شعارش وحدت عالم انسانی است و علمش صلح اعظم " (٢٠) .
</p>
<p style="direction:rtl;">" تضادّ آشکاری که بين شواهد روزافزون تحکيم ثابت و مستمرّ نظم
</p>
<p style="direction:rtl;">اداری آئين الهی که همعنان با استقرار آن پيش ميرود و قوای مخرّبه‌ای که
</p>
<p style="direction:rtl;">اساس جامعهء دردمند و رنجور عالم را از هم می‌پاشد چندان روشن و واضح
</p>
<p style="direction:rtl;">است که جای شبهه نميگذارد. علامات و اماراتی که چه در داخل امر اللّه
</p>
<p style="direction:rtl;">و چه در خارج از آن بطرزی اسرارآميز مبشّر تولّد نظم اداری امر اللّه
</p>
<p style="direction:rtl;">است روز بروز در تزايد و افزايش است نظمی که استقرارش نشانهء حلول
</p>
<p style="direction:rtl;">عصر ذهبی آئين الهی است ... حضرت بهاءاللّه بنفسه ميفرمايند : " سوف
</p>
<p style="direction:rtl;">يطوی بساط الدّنيا و يبسط بساط آخر " (٢١) .
</p>
<p style="direction:rtl;">ظهور حضرت بهاءاللّه ... را بايد بمنزلهء ظهوری دانست که مجیء‌اش
</p>
<p style="direction:rtl;">نشانهء بلوغ نوع انسان است .فی الحقيقه اين ظهور تنها يک تجدّد
</p>
<p style="direction:rtl;">روحانی ديگر در مقدّرات دائم التّغيير عالم بشری نبوده و تنها مرحلهء ديگری
</p>
<p style="direction:rtl;">در سلسلهء ظهورات متواليهء مکمّله نيست و حتّی ذروهء اعلای يکی از رشته
</p>
<p style="direction:rtl;">ادوار متواليهء ظهور مظاهر الهی نبوده بلکه آخرين و بالاترين مرحله در
</p>
<p style="direction:rtl;">تکامل شگرف هيئت جامعهء بشريّت بر بسيط زمين است .
</p>
<p style="direction:rtl;">پيدايش يک جامعهء جهانی و بوجود آمدن اين احساس که عالم يک
</p>
<p style="direction:rtl;">وطن است و تأسيس مدنيّت و فرهنگی عمومی ... تا آنجا که بحيات اين کرهء
</p>
<p style="direction:rtl;">ارض راجع است بايد بمنزلهء اقصی حدود ترقّی در نظام تشکيلات جامعهء
</p>
<p style="direction:rtl;">بشری تلقّی گردد و حال آنکه انسان بعنوان فرد در نتيجهء وصول عالم باين
</p>
<p style="direction:rtl;">مرحله از کمال بايد ترقّی و تعالی خود را ما لانهايه ادامه دهد و چنين خواهد کرد .
</p>
<p style="direction:rtl;">-----------------------------------------------------------------------------------------
</p>
<p style="direction:rtl;">٢٠) ترجمه از توقيع مورخ ٨ فوريه ١٩٣٤.٢١) آثار قلم اعلی ج ١ ص ٣١٠.
</p>
<p style="direction:rtl;">ص ٣٠٩
</p>
<p style="direction:rtl;">وحدت نوع بشر چنانکه منظور نظر حضرت بهاءاللّه است، مستلزم تأسيس
</p>
<p style="direction:rtl;">يک انجمن عمومی عالم ميباشد که در ظلّ آن تمامی ملل و نژادها و اديان
</p>
<p style="direction:rtl;">و طبقات کاملاً دائماً متّحد گردند و در عين حال استقلال ذاتی دول اعضاء
</p>
<p style="direction:rtl;">و آزادی شخصی و ابتکار فردی نفوس مجتمعهء در آن کاملاً واضحاً محفوظ
</p>
<p style="direction:rtl;">ماند. اين انجمن عمومی عالم تا حدّی که بتصوّر ما درآيد مرکّب است از
</p>
<p style="direction:rtl;">يک هيئت تقنينيّهء عمومی که اعضای آن بعنوان وکلای جميع نوع بشر
</p>
<p style="direction:rtl;">کلّيّهء منابع ملل متشکّله را تحت ادارهء نهائی خود قرار دهد و قوانينی را که
</p>
<p style="direction:rtl;">لازمهء تنظيم حيات و رفع حوائج و تعديل روابط ملل و اقوام است وضع
</p>
<p style="direction:rtl;">نمايد . يک هيئت تنفيذيّهء عمومی مستظهر به قوّه ‌ای بين المللی تصميمات
</p>
<p style="direction:rtl;">متّخذهء هيئت تقنينيّهء عمومی را اجرا دارد و قوانين آن هيئت را بکار بندد
</p>
<p style="direction:rtl;">و وحدت اصليّهء تمامی انجمن عمومی عالم را حفظ نمايد . يک محکمهء عمومی
</p>
<p style="direction:rtl;">در کلّيّهء مناقشاتی که ممکن است بين عناصر مختلفهء مرکّبه اين نظم عمومی
</p>
<p style="direction:rtl;">رخ دهد قضاوت نمايد و حکم لازم الاجراء و نهائی خويش را صادر کند.
</p>
<p style="direction:rtl;">يک سازمان مخابره و ارتباط عمومی تأسيس گردد که تمامی کرهء زمين را در
</p>
<p style="direction:rtl;">برگيرد و از موانع و قيودات ملّی رهائی يافته با سرعتی حيرت انگيز و با حسن
</p>
<p style="direction:rtl;">انتظام بکار پردازد. يک پايتخت بين المللی بمنزلهء مرکز اعصاب مدنيّت
</p>
<p style="direction:rtl;">عمومی و بمنزلهء کانونی خواهد بود که از طرفی قوای وحدت بخش حيات
</p>
<p style="direction:rtl;">بسوی آن متوجّه شود و از آن طرف نيز اثرات حيات بخش جان‌افزا
</p>
<p style="direction:rtl;">صدور يابد. يک لسان بين المللی اختراع و يا از بين السن موجوده انتخاب
</p>
<p style="direction:rtl;">و در مدارس عالم علاوه بر لسان مادری تعليم گردد ، يک خط عمومی ،
</p>
<p style="direction:rtl;">يک معارف بين المللی ، يک مقياس پول و وزن و اندازهء متّحدالشّکل
</p>
<p style="direction:rtl;">عمومی ارتباط و حسن تفاهم بين ملل و نژادهای بشری را سهل و ساده نمايد.
</p>
<p style="direction:rtl;">در چنين جامعهء عمومی علم و دين يعنی دو قويترين عامل زندگانی با هم
</p>
<p style="direction:rtl;">سازش و اشتراک مساعی نموده هم‌آهنگ پيش ميروند مطبوعات و جرايد در
</p>
<p style="direction:rtl;">ظلّ چنين نظمی در حالی که ميدان را از برای اظهار نظريّات و عقايد
</p>
<p style="direction:rtl;">مختلفهء ابناء بشر باز و آزاد خواهند گذاشت آلت مصالح و اغراض شخصی
</p>
<p style="direction:rtl;">ص ٣١٠
</p>
<p style="direction:rtl;">و عمومی قرار نگرفته از اعمال نفوذ دول و ملل متخاصمه رهائی خواهند
</p>
<p style="direction:rtl;">يافت . منابع اقتصادی عالم تحت انتظام در آمده موادّ خام آن استخراج
</p>
<p style="direction:rtl;">و مورد استفادهء کامل واقع گردد و بازارهای آن تنظيم و توسعه يابد و توزيع
</p>
<p style="direction:rtl;">محصولات آن منصفانه صورت پذيرد . رقابت و خصومات و دسايس ملّی
</p>
<p style="direction:rtl;">موقوف و عداوت و تعصّب نژادی به دوستی و حسن تفاهم و تعاون بين نژادها
</p>
<p style="direction:rtl;">تبديل گردد. علل منازعات دينيّه همواره مرتفع و موانع و تقييدات اقتصادی بکلّی
</p>
<p style="direction:rtl;">بر طرف و امتيازات مفرط بين طبقات منسوخ شود. فقر و فاقه از يکطرف
</p>
<p style="direction:rtl;">و جمع اموال بيکران از طرف ديگر از ميان برخيزد. مساعی عظيمه‌ای که
</p>
<p style="direction:rtl;">در راه جنگ اقتصادی يا سياسی بيهوده مصرف شده برای مقاصدی
</p>
<p style="direction:rtl;">تخصيص داده خواهد شد که متضمّن توسعهء دامنهء اختراعات بشری
</p>
<p style="direction:rtl;">و تکامل امور فنّی و ازدياد ثمرهء مجهودات بشری و قلع و قمع بيماری و توسيع
</p>
<p style="direction:rtl;">دائرهء تحقيقات علمی و ترفيع سطح صحّت عمومی و تزييد حدّت و لطافت
</p>
<p style="direction:rtl;">هوش آدمی و استخراج منابع متروکهء مجهولهء ارضی و اطالهء عمر انسانی
</p>
<p style="direction:rtl;">و پيشرفت هر عامل ديگری که بتواند حيات عقلانی و اخلاقی و روحانی
</p>
<p style="direction:rtl;">هيئت بشری را تقويت نمايد . يک نظام عمومی فدرال بر کرهء ارض
</p>
<p style="direction:rtl;">حکمفرما باشد و سلطهء مطلقهء خود را بر منابعی که وسعت آن فوق تصوّر
</p>
<p style="direction:rtl;">است بگستراند و آمال شرق و غرب را ممزوج و مجسّم نموده و از شرّ جنگ
</p>
<p style="direction:rtl;">و مصائب آن رهائی داده توجّهش را معطوف به استخراج جميع منابع
</p>
<p style="direction:rtl;">قوای مکنونهء ممکن الحصول ارض نمايد. نظامی که در آن قدرت خادم
</p>
<p style="direction:rtl;">عدالت و حيات متّکی به معرفت عمومی خدای واحد و وفاداری بيک
</p>
<p style="direction:rtl;">ظهور مشترک گردد. اين است غايت قصوائی که عالم بشريّت در تحت تأثير
</p>
<p style="direction:rtl;">قوای وحدت بخش حيات بسوی آن پيش ميرود ...
</p>
<p style="direction:rtl;">نالهء انسان بلند است و مشتاق و آرزومند که بشطر اتّحاد واصل شود
</p>
<p style="direction:rtl;">و شهادت ديرينه‌اش خاتمه يابد. با اين حال بسرسختی از توجّه بنور امتناع
</p>
<p style="direction:rtl;">دارد و از قبول سلطهء حکيم قادر علی الاطلاق که ميتواند او را از اختناق
</p>
<p style="direction:rtl;">رهائی بخشيده از بلای مصيبت‌ باری که او را تهديد ميکند مستخلص
</p>
<p style="direction:rtl;">ص ٣١١
</p>
<p style="direction:rtl;">گرداند، سر ميپيچد ... اتّحاد اهل عالم ما به الامتياز عصری است که
</p>
<p style="direction:rtl;">حال جامعهء انسانی بآن نزديک ميشود. مجاهدت در حصول اتّحاد خانواده
</p>
<p style="direction:rtl;">و قبيله و تأسيس حکومت شهری و وطنی يکی بعد از ديگری به محک تجربه
</p>
<p style="direction:rtl;">آمده و با موفّقيّت تحقّق يافته است. حال اتّحاد جهانی هدفی است که بشر
</p>
<p style="direction:rtl;">پريشان بسويش روان است . دورهء تأسيس اوطان خاتمه يافته است و هرج
</p>
<p style="direction:rtl;">و مرجی که ملازم حاکميّت مطلقهء حکومت ملّی است حال باوج خود
</p>
<p style="direction:rtl;">رسيده است و جهانی که بمرحلهء بلوغ وارد ميگردد بايد اين طلسم را بشکند 
</p>
<p style="direction:rtl;">و بوحدت و يگانگی و جامعيّت روابط انسانی اعتراف نمايد و يکباره دستگاهی 
</p>
<p style="direction:rtl;">ابدی بوجود آورد که اين اصل اساسی وحدت را در حياتش تجسّم بخشد".
</p>
<p style="direction:rtl;">ص ٣١٢
</p>
<p style="direction:rtl;">ص ٣١٣
</p>
<p style="direction:rtl;">خاتمه
</p>
<p style="direction:rtl;">در ظلّ هدايت ملهمهء حضرت شوقی افندی امر بهائی از حيث
</p>
<p style="direction:rtl;">نطاق و استقرار اساس نظم اداری مرتّباً مستمرّاً توسعه يافت بقسميکه در
</p>
<p style="direction:rtl;">سال ١٩٥١ يازده محفل روحانی ملّی قائم به خدمت بودند. در آن موقع
</p>
<p style="direction:rtl;">حضرت وليّ امراللّه بتوسيع دائره مؤسّسات امری در سطح بين المللی
</p>
<p style="direction:rtl;">پرداخته و شورای بين المللی بهائی را انتخاب فرمودند که در حقيقت پيش
</p>
<p style="direction:rtl;">آهنگ تشکيل بيت العدل اعظم بود. و کمی بعد اوّلين دستهء ايادی امر اللّه
</p>
<p style="direction:rtl;">انتخاب شدند. امّا پيش از آن حضرت شوقی افندی بعضی از بهائيان مبرّز
</p>
<p style="direction:rtl;">را پس از رحلتشان بمقام ايادی امر اللّه ترفيع فرموده بودند که يکی از آنها
</p>
<p style="direction:rtl;">دکتر جان اسلمونت بود. ولی تنها در سال ١٩٥١ بود که آن حضرت موقع را
</p>
<p style="direction:rtl;">برای توسعهء اين مؤسّسهء مهمّ مناسب تشخيص دادند و در فاصلهء سالهای
</p>
<p style="direction:rtl;">١٩٥١ تا ١٩٥٧ بسرعت بطور متوالی آن حضرت سی و دو نفر را بسمت
</p>
<p style="direction:rtl;">ايادی امر اللّه تعيين فرمودند و دائره فعّاليّت آنان را توسعه داده در هر قارّه
</p>
<p style="direction:rtl;">يک هيئت معاونت تأسيس فرمودند که اعضای آن بعنوان نماينده و معاون
</p>
<p style="direction:rtl;">و مشاور بوسيلهء خود حضرات ايادی امر اللّه انتخاب گرديدند و در زمان
</p>
<p style="direction:rtl;">صعود آن حضرت بيست و هفت نفر از ايادی امر اللّه هنوز در قيد حيات بودند .
</p>
<p style="direction:rtl;">ص ٣١٤
</p>
<p style="direction:rtl;">حضرت وليّ امراللّه در طی يک سلسله توقيعات که بعضی خطاب
</p>
<p style="direction:rtl;">به بهائيان در سراسر دنيا و بعضی ديگر خطاب بکشورهای مخصوص بود
</p>
<p style="direction:rtl;">معلومات و اطّلاعات عموم را در باره تعاليم مبارکه افزايش داده و مؤسّسات
</p>
<p style="direction:rtl;">اداری امر اللّه را بنيان نهادند و مؤمنين را بطرز استفادهء صحيح و مؤثّر از
</p>
<p style="direction:rtl;">اين مؤسّسات آشنا فرمودند. و بسال ١٩٣٧ جامعه بهائيان امريکا مأمور انجام
</p>
<p style="direction:rtl;">نقشهء الهی تبليغ جهت انتشار پيام حضرت بهاءاللّه گرديد . اين نقشه
</p>
<p style="direction:rtl;">ملکوتی بقلم حضرت عبدالبهاء در طی الواحی چند در سالهای جنگ اوّل
</p>
<p style="direction:rtl;">جهانی صادر شده و منشور انتشار و ترويج امر الهی است .
</p>
<p style="direction:rtl;">در دائرهء اين منشور ملکوتی نخستين بار در نيمکره غربی و بعداً در
</p>
<p style="direction:rtl;">اروپا و آسيا و قارّهء استراليا و افريقا چند نقشه تبليغی بموقع اجرا گذاشته شد.
</p>
<p style="direction:rtl;">تا اينکه در سال ١٩٥٣ حضرت وليّ امراللّه عموم اهل بها را دعوت بقيام
</p>
<p style="direction:rtl;">جهت جهاد روحانی جهانی و رسانيدن پيام الهی بتمام کشورهای مستقلّ
</p>
<p style="direction:rtl;">و اقاليم تابعه در سراسر جهان فرمودند. در سال ١٩٥٧ در نيمه راه جهاد
</p>
<p style="direction:rtl;">تبليغی حضرت وليّ امراللّه که در نتيجهء سی و شش سال زحمت و تلاش
</p>
<p style="direction:rtl;">بلا انقطاع فرسوده گشته بودند در هنگام مسافرت بلندن در آن شهر صعود
</p>
<p style="direction:rtl;">فرمودند . چون حضرت شوقی افندی وارثی نداشتند امور امری پس از
</p>
<p style="direction:rtl;">نوامبر ١٩٥٧ از طرف بيست و هفت تن ايادی امر اللّه رتق و فتق گرديد تا
</p>
<p style="direction:rtl;">اينکه جهاد کبير اکبر در آوريل ١٩٦٣ با پيروزی خاتمه يافت. و در آن موقع 
</p>
<p style="direction:rtl;">اوّلين بيت العدل اعظم الهی از طرف اعضای پنجاه و شش محفل روحانی ملّی 
</p>
<p style="direction:rtl;">که در مرکز جهانی بهائی بدعوت ايادی امر اللّه گرد آمده بودند، انتخاب گرديد .
</p>
<p style="direction:rtl;">بلافاصله پس از اين انتخاب تاريخی بهائيان از جميع اقطار عالم
</p>
<p style="direction:rtl;">برای بپاداشتن جشن صد ساله اعلان امر حضرت بهاءاللّه و اظهار خشنودی
</p>
<p style="direction:rtl;">و مسرّت از اشاعه جهانی امر اللّه در اوّلين کنگرهء جهانی بهائی در لندن اجتماع نمودند .
</p>
<p style="direction:rtl;">امروزه معهد اعلای امر اللّه بيت العدل اعظم است که حضرت
</p>
<p style="direction:rtl;">ص ٣١٥
</p>
<p style="direction:rtl;">بهاءاللّه آنرا بموجب کتاب اقدس ابداع فرموده و سلطهء تشريع در کلّيّه
</p>
<p style="direction:rtl;">مسائل غير منصوصه را بآن تفويض کرده و آن معهد را بهدايت الهی در
</p>
<p style="direction:rtl;">آثار مقدّسهء خود مطمئن ساخته‌اند .
</p>
<p style="direction:rtl;">حضرت عبدالبهاء در الواح وصايا طرز انتخاب بيت العدل اعظم را معيّن 
</p>
<p style="direction:rtl;">و مقام و حدود وظائف آنرا واضحاً بيان کرده و اعلان فرموده‌اند که آن معهد جليل 
</p>
<p style="direction:rtl;">در ظلّ هدايت مستقيم حضرت باب و حضرت بهاءاللّه بوده و مرجع کلّ است .
</p>
<p style="direction:rtl;">وجه امتياز فريد و بی‌سابقهء ديانت بهائی موضوع عهد و پيمان حضرت بهاءاللّه 
</p>
<p style="direction:rtl;">است که بمنزلهء صخره‌ای است که تمام تأسيسات بر آن ساخته شده و پيشرفت 
</p>
<p style="direction:rtl;">و توسعه آن ديانت بر آن اساس مبتنی است . فريد بودن آن از آنجهت است 
</p>
<p style="direction:rtl;">که در تاريخ اديان برای اوّلين بار مظهر ظهور الهی با بيانی روشن و صريح 
</p>
<p style="direction:rtl;">مبيّن و مفسّر کلمه‌اش را که حقّ تبيين باو واگذار گرديده معيّن و استمرار 
</p>
<p style="direction:rtl;">سلطهء الهيّه را که از سرچشمهء ديانت جريان دارد تعيين ميفرمايد .
</p>
<p style="direction:rtl;">تبيين و تفسير کتاب مقدّس در هر يک از اديان سابقه بزرگترين
</p>
<p style="direction:rtl;">منبع و منشأ اختلاف و انشقاق بوده است . حضرت بهاءاللّه در کتاب
</p>
<p style="direction:rtl;">عهدی حقّ تامّ تبيين و تفسير آثار خود و ادارهء امر اللّه را به حضرت
</p>
<p style="direction:rtl;">عبدالبهاء پسر ارشد خود واگذار فرمودند . حضرت عبدالبهاء در الواح
</p>
<p style="direction:rtl;">وصايای خود نوه ارشد خود حضرت شوقی افندی را بعنوان وليّ امراللّه
</p>
<p style="direction:rtl;">و تنها مبيّن آثار الهيّه برگزيدند . امر بهائی کشيش و مجتهد ندارد و هيچکس
</p>
<p style="direction:rtl;">نميتواند مقام مخصوص و يا زعامتی ادعا نمايد زيرا سلطه و اختيار بعهده
</p>
<p style="direction:rtl;">مؤسّساتی واگذار شده که در آثار بهائی منصوص گرديده است . به يمن
</p>
<p style="direction:rtl;">اين مقرّرات فريد و بی‌سابقه است که ديانت حضرت بهاءاللّه از تفرقه
</p>
<p style="direction:rtl;">و انشقاق و دستبرد رؤسای غير مجاز محفوظ مانده و از آن بالاتر از رخنه ونفوذ
</p>
<p style="direction:rtl;">عقايد و افکار بشری که در گذشته وحدت اديان را متزلزل ساخته مصون
</p>
<p style="direction:rtl;">نگاهداشته شده است. و اکنون کلمات و آيات منزله حضرت بهاءاللّه با
</p>
<p style="direction:rtl;">ص ٣١٦
</p>
<p style="direction:rtl;">تبيينات صادر از مرجع معتبر و منصوص صاف و مصون در سراسر دوره ديانت بمنزله 
</p>
<p style="direction:rtl;">منبعی صحيح و سالم و جاودانی و جهت حيات روحانی نفوس باقی خواهد ماند .
</p>
<p style="direction:rtl;">در سال ١٩٦٨ برای اينکه وظائف مخصوص تبليغ و صيانت امر اللّه
</p>
<p style="direction:rtl;">که بعهده حضرات ايادی امر اللّه گذاشته شده در آينده تأمين و استمرار
</p>
<p style="direction:rtl;">يابد بيت العدل اعظم بتأسيس و استقرار هيئتهای مشاورين قارّه‌ای
</p>
<p style="direction:rtl;">مبادرت ورزيدند . هر يک از اين هيئتها شامل عدّه‌ای از مشاورين است
</p>
<p style="direction:rtl;">که از طرف بيت العدل اعظم انتخاب ميشوند. و اين مشاورين با همکاری
</p>
<p style="direction:rtl;">نزديک ايادی امر اللّه قائم بخدمتند و اکنون تعيين و اداره هيئتهای معاونت
</p>
<p style="direction:rtl;">بعهده هيئت مشاورين است . دائرهء فعّاليّت ايادی امر اللّه که اکنون نه
</p>
<p style="direction:rtl;">نفر از آنها در حياتند بسراسر دنيا اتّساع يافته است . در جون ١٩٧٤ بيت
</p>
<p style="direction:rtl;">العدل اعظم اقدام بتأسيس مرکز بين المللی تبليغ در ارض اقدس نموده اين
</p>
<p style="direction:rtl;">وظائف اصليّه را بآن هيئت محوّل فرمودند : تأليف و تشويق و ادارهء فعّاليّتهای
</p>
<p style="direction:rtl;">هيئتهای مشاورين قارّه‌ای و نيز ايفای خدمت بسمت رابط بين هيئتهای
</p>
<p style="direction:rtl;">مشاورين قارّه‌ای و معهد اعلی . حضرت وليّ امراللّه در توقيعات خود ذکر
</p>
<p style="direction:rtl;">نقشه‌های تبليغی جهانی را ميفرمايند که بايد در آينده تحت هدايت بيت
</p>
<p style="direction:rtl;">العدل اعظم اجرا گردد. و اوّلين نقشهء نه ساله در سال ١٩٦٤ بموقع اجرا
</p>
<p style="direction:rtl;">گذاشته شد و بعد از آن باجرای نقشهء پنج ساله‌ای مبادرت گرديد که در
</p>
<p style="direction:rtl;">رضوان سال ١٩٧٩ خاتمه يافت. و اکنون که اوائل سال ١٩٨٥ است امر
</p>
<p style="direction:rtl;">بهائی در ١٦٦ کشور مستقلّ استقرار يافته است ، بهائيان در ١١٣١٤٩
</p>
<p style="direction:rtl;">نقطهء مهاجرتی در سراسر دنيا اقامت دارند ، معارف بهائی به ٧٣٩ زبان
</p>
<p style="direction:rtl;">ترجمه شده و تعداد معابد بهائی که بنای آن اتمام گشته و يا در شرف
</p>
<p style="direction:rtl;">اختتام است هشت معبد است و برای ١٢٤ معبد ديگر زمين ابتياع
</p>
<p style="direction:rtl;">گرديده . در اين زمان ١٤٣ محفل روحانی ملّی و سی هزار و هفتصد و نود
</p>
<p style="direction:rtl;">و هفت محفل روحانی محلّی وجود دارد .
</p>
<p style="direction:rtl;">از همه مهمتر اجابت توده‌های کثير در افريقا و هندوستان و جنوب
</p>
<p style="direction:rtl;">ص ٣١٧
</p>
<p style="direction:rtl;">آسيا و امريکای جنوبی نسبت بدعوت امر الهی است که در اين نقاط عدّه
</p>
<p style="direction:rtl;">کثيری از اهالی بومی در ظلّ امر درآمده و باينوسيله مرحله جديدی در توسعه 
</p>
<p style="direction:rtl;">مجهودات اداری و اجتماعی جامعه بهائی در سرتاسر عالم پيش آمده است .
</p>
</body>
</html>