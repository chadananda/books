<!DOCTYPE html><html lang="en" dir="ltr">
<head>
    <meta charset="utf-8"/>
    <title>Title</title>

    <meta name="title" content="تذكرة الوفاء"/>
    <meta name="acronym" content=""/>
    <meta name="description" content=""/>
    <meta name="subject" content=""/>
    <meta name="language" content=""/>
    <meta name="created" content="2005-09-26T15:56:00"/>
    <meta name="modified" content=""/>
    <meta name="author" content="حضرت عبدالبهاء"/>
    <meta name="publisher" content="FFA"/>
    <meta name="publisher-url" content="firm-foundation.org"/>
    <meta name="original-language" content=""/>
    <meta name="translator" content=""/>

    <link rel="stylesheet" type="text/css" href="../_assets/global/base.css"/>
    <!-- <link rel='stylesheet' type='text/css' href='assets/{acronym}.css'> -->
</head>
<body>
<p>
ص ١
</p>
<p>
ص ٢
</p>
<p>
ص 3
</p>
<p>
تذکرة الوفاء
</p>
<p>
فی ترجمة حياة قدمآء الأحبّآء
</p>
<p>
در بيان حال قدماء ياران نفوسی زکيّه که در 
</p>
<p>
ايّام مرکز عهد و پيمان حضرت غصن الله الاعظم 
</p>
<p>
برفيق اعلی صعود نموده اند و از قلم ميثاق
</p>
<p>
در اين اوراق مذکور و مفتخر گشته اند.
</p>
<p>
حقوق الطّبع محفوظة لمحمّد حسين علی اکبر يزدی المعروف بکهربائی
</p>
<p>
ژانويهء 1924 - جمادی الاولی 1342
</p>
<p>
طبع بالمطبعة العباسيّه فی حيفا سنة 1343 هجريّة
</p>
<p>
ص 4
</p>
<p>
اين کتاب مستطاب شرح احوال جمعی از نفوس مبارکهء مهاجرين و
</p>
<p>
مجاورين است که از فم اطهر ميثاق انور حضرت عبدالبهآء حقائق
</p>
<p>
المقدّسين لتراب عتبته المقدّسة فدا در سنهء 1915 ميلادی مسيحی نزول
</p>
<p>
و صدور يافته و دُرر و لئالی رخشنده ايست که از يم جود و احسان
</p>
<p>
و عفو و غفران آن شمس تابان بر سواحل قلوب اهل اطمينان
</p>
<p>
افکنده شده. قبل از افول نيّر عبوديّت و غروب کوکب
</p>
<p>
رقّيّت جناب آقا محمّد حسين علی اکبر اف يزدی معروف بکهربائی
</p>
<p>
از ساحت اعزّ اکرم صدور اذن و اجازهء طبع آنرا رجا نمودند که
</p>
<p>
به اين خدمت بپردازند و اذن بايشان عنايت شد. و چون
</p>
<p>
در همان اوقات آتش فراق شعله زد و قلوب عشّاق را
</p>
<p>
بنار هجران محترق ساخت و صعود مبارک رجفه در سبع
</p>
<p>
طباق انداخت انجام اين خدمت و عمل در عهدهء تعويق افتاد.
</p>
<p>
و در اين مدّت جناب مذکور ليلاً و نهاراً در کمال همّت و خلوص
</p>
<p>
و امانت و جانفشانی و محبّت بترتيب و تنوير چراغهای
</p>
<p>
الکتريک سه مقام مبارک اقدس مشغول و موفّق بودند.
</p>
<p>
تا الحين که مجدّداً اذن طبع و نشر آن از مرکز امر وليّ امر رحمانی
</p>
<p>
حضرت شوقی افندی ربّانی ارواحنا لوحدته الفداء صادر
</p>
<p>
و جناب مذکور در کمال ذوق و شوق و شعف و سرور در
</p>
<p>
اجرای اين خدمت مهيّا و حاضر لهذا بتصويب محفل روحانی
</p>
<p>
حيفا اقدام و مبادرت بطبع آن فرمودند (و حقوق طبع
</p>
<p>
مختصّ بخود آقا محمّد حسين کهربائيست)
</p>
<p>
ژانويهء 1924 – ج اوّل 1342 منشی محفل نورالدّين زين (مهر محفل روحانی حيفا)
</p>
<p>
ص ٥
</p>
<p>
ترجمه حال جناب نبيل اکبر آقا محمّد قائنی عليه بهاء اللّه
</p>
<p>
هو اللّه
</p>
<p>
در نجف اشرف در دائره شيخ مرتضی
</p>
<p>
مجتهد شهير شخصی بی‌نظير بود مسمّی به
</p>
<p>
آقا محمّد قائنی که عاقبت از فم مطهّر بنبيل اکبر
</p>
<p>
مُلقّب گشت * اين شخص جليل در حوزه
</p>
<p>
آن مجتهد شهير بر جميع تلاميذ تفوّق يافت
</p>
<p>
لهذا از کلّ مستثنا گشت و باجازه اجتهاد
</p>
<p>
اختصاص يافت زيرا شيخ مرتضای مرحوم اجازه بکسی نميداد.
</p>
<p>
و از اين گذشته در فنون سائره مثل
</p>
<p>
ص ٦
</p>
<p>
حکمت اشراق و مطالب عرفا و معارف شيخيّه
</p>
<p>
و فنون ادبيّه نهايت مهارت داشت شخص
</p>
<p>
جامعی بود برهان لامعی داشت * چون بنور
</p>
<p>
هدی منوّر و مشام بنفحات قدس معطّر شد شعلهء
</p>
<p>
رحمانی گشت و سراج نورانی شد وجد و طرب
</p>
<p>
يافت وله و شعفی دست داد مانند دريا بجوش
</p>
<p>
آمد و بمثابه نهنگ دريای عشق پر خروش گشت.
</p>
<p>
و چون اجازه اجتهاد از شيخ مشار اليه در
</p>
<p>
نهايت توصيف و تعريف بيافت از نجف ببغداد
</p>
<p>
شتافت و بشرف لقا فائز شد و اقتباس انوار از
</p>
<p>
شجره مبارکهء سينا نمود و چنان بهيجان آمد که شب و روز آرام نداشت.
</p>
<p>
روزی اين شخص محترم در بيرونی بکمال
</p>
<p>
ادب روی زمين حضور نور مبين نشسته بود *
</p>
<p>
در اين اثنا حاجی ميرزا حسن عمو معتمد مجتهدين
</p>
<p>
کربلا با زين العابدين خان فخر الدّوله وارد شدند *
</p>
<p>
ص ٧
</p>
<p>
حاجی مذکور ملاحظه نمود که حضرت نبيل
</p>
<p>
اکبر دو زانوی ادب روی زمين نهاده و در نهايت
</p>
<p>
خضوع و خشوع نشسته بسيار تعجّب نمود خفيّاً
</p>
<p>
گفت، آقا شما اينجا چه ميکنيد؟ جناب نبيل
</p>
<p>
اکبر فرمودند بجهت همان کار که شما آمده‌ايد *
</p>
<p>
باری، خيلی سبب تعجّب آنها شد زيرا شهرت
</p>
<p>
کرده بود که اين شخص ممتاز از کلّ مجتهدين
</p>
<p>
و معتمد عظيم شيخ جليل است * باری، بعد
</p>
<p>
حضرت نبيل اکبر عازم ايران شدند و باقليم
</p>
<p>
خراسان رفتند * امير قائن مير علَم خان ابتدا
</p>
<p>
بنهايت احترام قيام نمود و حضور ايشان را
</p>
<p>
غنيمت بی‌پايان شمرد * هر کس گمان مينمود
</p>
<p>
که امير با جناب فاضل در درجه عشق است
</p>
<p>
و تعلّق خاطر دارد زيرا مفتون فصاحت
</p>
<p>
و بلاغت و مجنون علوم و فنون او گشته بود
</p>
<p>
ديگر احترامات سائرين واضح و معلوم النّاس علی دين ملوکهم*
</p>
<p>
ص ٨
</p>
<p>
حضرت نبيل اکبر در اين عزّت و احترام
</p>
<p>
ايّام ميگذراند ولی شعله محبّت اللّه نگذاشت که
</p>
<p>
کتمان حقيقت نمايد جوش و خروش پوش از
</p>
<p>
کار برداشت چنان بر افروخت که پرده ستر و حجاب بسوخت،
</p>
<p>
)هزار جهد بکردم که سرّ عشق بپوشم
</p>
<p>
نبود بر سر آتش ميسّرم که نجوشم)
</p>
<p>
ولی خطّه قائن روشن کرد و جمعی را تبليغ
</p>
<p>
نمود و چون باين اسم شهير آفاق گشت علمای
</p>
<p>
حسود بنفاق و شقاق برخاستند و سعايت بطهران
</p>
<p>
نمودند * ناصر الدّين شاه بانتقام برخاست
</p>
<p>
و امير اقليم از خوف شاه بنهايت تعرّض قيام
</p>
<p>
نمود ولوله در شهر افتاد و فتنه عظيم رخ نمود
</p>
<p>
جميع برآشفتند و بتعرّض پر داختند * ولی آن
</p>
<p>
سر گشته و سودائی و دلداده و شيدائی ابداً فتور
</p>
<p>
نياورد و مقاومت جمهور فرمود * عاقبت آن
</p>
<p>
واقف سرّ مکنون را از قائن سرگون نمودند
</p>
<p>
ص ٩
</p>
<p>
رهنمون بطهران شد و بيسر و سامان گشت *
</p>
<p>
در طهران عوانان دست تطاول گشودند فرّاشان
</p>
<p>
در جستجو بودند و چاوشان در هر کوی در گفتگو
</p>
<p>
تا بدست آرند و عقوبت و شکنجه نمايند * گاهی
</p>
<p>
مانند آه مظلومان بر هر فرازی ميشتافت و گهی
</p>
<p>
مانند سرشک چشم ستمديدگان بهر نشيبی
</p>
<p>
ميتاخت * لهذا مجبور شد عمامه برداشت و کلاه
</p>
<p>
بر سر گذاشت تا عوانان نشناسند و باذيّت و جفا بر نخيزند
</p>
<p>
ولی خفيّاً بکمال همّت بنشر نفحات الهی
</p>
<p>
مشغول و به القاء حجج و براهين مألوف * سراجی
</p>
<p>
نورانی بود و شعله ئی رحمانی هميشه در خطر بود
</p>
<p>
و در حالی پر حذر همواره حکومت در جستجو بود
</p>
<p>
و احزاب در گفتگو * لهذا عاقبت ببخارا
</p>
<p>
و عشق آباد توجّه نمود و در آن خطّه و ديار به بيان
</p>
<p>
اسرار ميپرداخت و چون شمع ميگداخت* ولی
</p>
<p>
اين صدمات و بليّات پژمرده و افسرده ننمود
</p>
<p>
ص ١٠
</p>
<p>
بلکه روز بروز بر شعله و حالت افزود لسان
</p>
<p>
ناطق بود و طبيب حاذق هر دردی را درمان
</p>
<p>
بود و هر زخمی را مرهم دل و جان* اهل حکمت
</p>
<p>
اشراق را بقواعد اشراقيّون هدايت مينمود
</p>
<p>
و عارفان را بدلائل کشف و شهود اثبات ظهور
</p>
<p>
مليک وجود ميکرد اعاظم شيخيّه را بصريح
</p>
<p>
عبارات شيخ و سيّد مرحوم اقناع ميکرد و فقها را
</p>
<p>
بآيات قران و احاديث ائمّهء هدی دلالت ميفرمود
</p>
<p>
لهذا هر دردمندی را درمان فوری بود و هر مستمنديرا عطای کلّی*
</p>
<p>
باری، در بخارا بی‌نوا شد و بانواع صدمات
</p>
<p>
مبتلا عاقبت در غربت آن کاشف راز بملکوت
</p>
<p>
بی‌نياز شتافت رساله ئی در نهايت بلاغت در
</p>
<p>
اثبات امر تحرير نمود و ادلّه و براهين قاطعه
</p>
<p>
تقرير کرد ولی در دست ياران نه اميدم چنانست
</p>
<p>
که آن رساله پيدا شود و سبب تنبّه علماء و فضلا گردد*
</p>
<p>
ص ١١
</p>
<p>
خلاصه هر چند در اين دار فانی مورد
</p>
<p>
بلايای نامتناهی گشت و لکن جميع مشايخ عظام
</p>
<p>
نظير شيخ مرتضی و ميرزا حبيب اللّه و آيت اللّه
</p>
<p>
خراسانی و ملّا اسد اللّه مازندرانی مشايخ سلف
</p>
<p>
و خلف بی‌نام و نشان گردند و محو و نابود شوند
</p>
<p>
نه اثری و نه ثمری نه ذکری و نه خبری لکن
</p>
<p>
نجم بازغ حضرت نبيل اکبر الی الابد از افق
</p>
<p>
عزّت ابديّه ميدرخشد زيرا هميشه ثابت بر امر
</p>
<p>
مبارک و مشغول بخدمت بود تبليغ نفوس مينمود
</p>
<p>
و بنشر نفحات ميپرداخت*
</p>
<p>
اين واضحست هر عزّتی که در امر الهی
</p>
<p>
نيست عاقبت ذلّت است و هر راحتی که در سبيل
</p>
<p>
الهی نه عاقبت زحمت است و هر ثروتی نهايت فقر و مسکنت*
</p>
<p>
فی الحقيقه حضرت نبيل اکبر آيت هدی
</p>
<p>
بود و آيت تقوی در امر مبارک جانفشانی کرد
</p>
<p>
و در جانفشانی کامرانی نمود از عزّت دنيا گذشت
</p>
<p>
ص ١٢
</p>
<p>
و از مسند جاه و غنا چشم پوشيد از هر قيدی
</p>
<p>
فراغت داشت و از هر فکری مجرّد بود عالم و فاضل
</p>
<p>
بود در جميع فنون ماهر، هم مجتهد بود هم حکمی
</p>
<p>
هم عارف بود و هم کاشف در علوم ادبی فصيح
</p>
<p>
و بليغ بود و ناطقی بی‌نظير جامعيّتی عظيم داشت*
</p>
<p>
و الحمد للّه خاتمة المطاف بادية الالطاف گشت * عليه
</p>
<p>
بهاء اللّه الأبهی و نوّر اللّه مرقده بانوار ساطعة
</p>
<p>
من ملکوت الأبهی و أدخله فی جنّة
</p>
<p>
اللّقآء و اخلده فی ملکوت الابرار مستغرقاً فی بحر الانوار*
</p>
<p>
ص ١٣
</p>
<p>
ترجمه حال حضرت اسم اللّه الاصدق
</p>
<p>
هو اللّه
</p>
<p>
حضرات ايادی امر اللّه عليهم نفحات الرّحمن
</p>
<p>
که بافق اعلی صعود کردند از جمله جناب اسم اللّه
</p>
<p>
الاصدق از جمله جناب نبيل اکبر آقا محمّد قائنی
</p>
<p>
از جمله جناب ملّا علی اکبر از جمله جناب شيخ
</p>
<p>
محمّد رضای يزدی از جمله حضرت شهيد آقا ميرزا ورقا و ديگرانند*
</p>
<p>
حضرت اسم اللّه الاصدق حقيقة از بدو حيات
</p>
<p>
تا نفس اخير خدمت بحقّ کردند * در ايّام جوانی
</p>
<p>
در دائرهء سيّد مرحوم بودند و از تلامذه ايشان
</p>
<p>
محسوب و بنهايت تقديس در ايران مشهور و بملّا
</p>
<p>
ص ١٤
</p>
<p>
صادق مقدّس ملقّب و معروف بسيار نفس مبارکی
</p>
<p>
و شخص عالم فاضل محترمی بودند * اهل خراسان
</p>
<p>
نهايت تعلّق بايشان داشتند زيرا فی الحقيقه فاضل
</p>
<p>
نحرير بود و از مشاهير علمآء بی‌مثيل و نظير در
</p>
<p>
تبليغ لسان فصيحی و قوّه عجيبی داشت نفوس را
</p>
<p>
بنهايت سهولت اقناع ميکرد*
</p>
<p>
وقتی ببغداد آمدند و بشرف لقا فائز شدند
</p>
<p>
روزی در بيرونی در کنار باغچه نشسته بودند و من
</p>
<p>
در بالای سر ايشان در اطاقی نشسته بودم* در اين
</p>
<p>
اثنا شاهزاده نوهء فتحعليشاه وارد بيرونی شد، از ايشان
</p>
<p>
سؤال نمود که شما کی هستيد؟ فرمودند من بنده اين
</p>
<p>
درگاهم و پاسبان اين آستان و بنای تبليغ گذاشتند*
</p>
<p>
من از بالا گوش ميدادم شاهزاده در نهايت
</p>
<p>
استيحاش باعتراض پرداخت ولی در ظرف ربع
</p>
<p>
ساعت بکمال ملاطفت شاهزاده را ساکت فرمودند
</p>
<p>
بعد از اينکه شاهزاده در نهايت انکار بود و آثار
</p>
<p>
حدّت از شمائلش آشکار حدّتش منقلب به بشاشت
</p>
<p>
ص ١٥
</p>
<p>
شد و نهايت مسرّت اظهار نمود که بسيار
</p>
<p>
مسرورم که خدمت شما رسيدم و کلام شما را شنيدم*
</p>
<p>
خلاصه در نهايت بشاشت تبليغ ميکرد و از
</p>
<p>
طرف مقابل هر چه حدّت ميديد بملايمت و خنده
</p>
<p>
مقابلی ميفرمود * وضع تبليغشان بسيار خوب بود
</p>
<p>
فی الحقيقه اسم اللّه بود و کينونتش مبعوث نه نامش
</p>
<p>
معروف * احاديث بسياری حفظ داشت و در
</p>
<p>
مطالب شيخ و سيّد مرحوم نهايت مهارت داشت
</p>
<p>
و در بدايت امر در شيراز مؤمن شده شهرت يافت *
</p>
<p>
و چون بی‌محابا بتبليغ پرداخت ايشان را در شيراز
</p>
<p>
مهار کردند و در کوچه و بازار گرداندند ولی در
</p>
<p>
نهايت سرور و بشاشت صحبت ميداشت و در چنين
</p>
<p>
حالت ابداً از برايش فتور و سکوت حاصل نشد *
</p>
<p>
بعد از اينکه در شيراز آزاد شد بخراسان سفر کرد
</p>
<p>
و در آنجا لسان تبليغ گشود و بعد در معيّت
</p>
<p>
جناب باب الباب بقلعه طبرسی رفت و صدمات
</p>
<p>
ص ١٦
</p>
<p>
شديد تحمّل کرد و از جمله فدائيان بود * و چون
</p>
<p>
در قلعه اسير شد او را تسليم سران مازندران نمودند
</p>
<p>
تا او را باطراف ببرند و در بلوکی از بلوکات مازندران
</p>
<p>
شهيد کنند * بعد از آنی که بمحلّ معهود رسيدند
</p>
<p>
و در بند و زنجير بودند خدا شخصی را الهام کرد که
</p>
<p>
ايشانرا نصف شب از زندان رها کرد و همراهی
</p>
<p>
نمود تا بمحلّ امان رسيدند و در امتحانات شديده ثابت و راسخ ماندند*
</p>
<p>
مثلاً ملاحظه کنيد در قلعه محصور و ستمکاران
</p>
<p>
قلعه را به توپهای قلعه کوب متّصل گلوله ميريختند
</p>
<p>
و حضرات احباب از جمله جناب اسم اللّه هيجده
</p>
<p>
روز بی‌قوت ماندند بدرجه ئی که چرم کفش‌ها را
</p>
<p>
خوردند عاقبت به آب تنها رسيد هر روز صبحی
</p>
<p>
يک جرعه آب ميخوردند و از ضعف جميع بر
</p>
<p>
روی زمين افتاده بودند * وقتيکه لشکر بر قلعه
</p>
<p>
هجوم ميکرد فوراً يک قوّتی من عند اللّه حاصل
</p>
<p>
ميشد که بر می خاستند و لشکر را از قلعه
</p>
<p>
ص ١٧
</p>
<p>
ميراندند * اين گرسنگی مدّت هيجده روز طول
</p>
<p>
کشيد خيلی امتحان شديد بود از يک جهت
</p>
<p>
محصوری و غريبی و از جهت ديگر شدّت گرسنگی
</p>
<p>
و از طرفی هجوم لشکر و وقوع گلوله‌های خمپاره
</p>
<p>
که در وسط قلعه ميافتاد و ميترکيد * خيلی
</p>
<p>
مشکل است که انسان در چنين موقعی صبر
</p>
<p>
و تحمّل کند و ثابت و راسخ بماند و ابداً از برای او تزلزل حاصل نشود*
</p>
<p>
باری، با وجود اين مصيبت‌های شديده
</p>
<p>
جناب اسم اللّه بهيچوجه فتوری نياورد بعد از
</p>
<p>
آزادی بتبليغ بيش از پيش پرداخت انفاس حيات را
</p>
<p>
جميع وقف ندای بملکوت اللّه نمود و در
</p>
<p>
عراق بشرف لقا فائز شد و همچنين در سجن
</p>
<p>
اعظم بساحت اقدس مشرّف شد و مظهر نهايت
</p>
<p>
عنايت گرديد* فی الحقيقه بحر پر موجی بود و باز
</p>
<p>
بلند پرواز وجهی نورانی داشت و لسانی فصيح
</p>
<p>
و بليغ و قوّت و استقامتی عجيب چون زبان بتبليغ
</p>
<p>
ص ١٨
</p>
<p>
ميگشود برهان مانند سيل روان بود و چون
</p>
<p>
بدعا و مناجات ميپرداخت چشم گريان مانند ابر
</p>
<p>
نيسان بود چهره نورانی بود اخلاق رحمانی بود
</p>
<p>
علم کسبی و لدنّی بود همّت آسمانی بود
</p>
<p>
انقطاع و زهد و ورع و تقوی ربّانی بود *
</p>
<p>
قبر منوّرش در همدانست و از قلم اعلی در
</p>
<p>
حقّ او الواح شتّی نازل و همچنين بعد از
</p>
<p>
صعودش زيارتی مخصوص نازل شد بسيار شخص
</p>
<p>
بزرگواری بود از جميع جهات کامل بود*
</p>
<p>
اين نفوس مبارکه از عالم رفتند
</p>
<p>
الحمد للّه نماندند که اين بلايای بعد
</p>
<p>
از صعود را ببينند و اين امتحانات شديده را
</p>
<p>
مشاهده کنند که يتزلزل منها الجبال
</p>
<p>
الرّاسخة و القلل الشّامخة * بحقيقت اسم اللّه
</p>
<p>
بود * طوبی لنفس طاف حول جدثه
</p>
<p>
و استبرک بتراب رمسه و عليه
</p>
<p>
التّحيّة و الثّناء فی ملکوت الابهی*
</p>
<p>
ص ١٩
</p>
<p>
ترجمه حال حضرت ملّا علی اکبر عليه بهاء اللّه
</p>
<p>
هو اللّه
</p>
<p>
و از جملهء ايادی امر اللّه حضرت ملّا علی
</p>
<p>
اکبر عليه بهاء اللّه الابهی است * اين شخص
</p>
<p>
بزرگوار در بدايت حيات بمدارس علوم و فنون
</p>
<p>
رفت شب و روز ميکوشيد تا در قواعد قوم
</p>
<p>
و معارف ملّت و فنون عقليّه و علوم فقهيّه نهايت
</p>
<p>
مهارت حاصل نمود * در بساط حکما و عرفا
</p>
<p>
و شيخيّه داخل شد و در آن اقاليم علم و عرفان
</p>
<p>
و اشراق سير و سياحت مکمّل مينمود ولی تشنه
</p>
<p>
چشمهء حقيقت بود و گرسنه مائده آسمانی* در آن
</p>
<p>
ص ٢٠
</p>
<p>
بساطها آنچه کوشيد سيراب نشد و نهايت آمال
</p>
<p>
و آرزو نيافت لب تشنه ماند و حيران و سر گردان *
</p>
<p>
زيرا در احزاب شور و ولهی نديد جذب و طربی
</p>
<p>
نيافت بوی عشقی استشمام ننمود و چون بعمق
</p>
<p>
مسائل احزاب رسيد ملاحظه نمود از يوم ظهور
</p>
<p>
حضرت رسول محمّد المحمود روحی له الفدا
</p>
<p>
تا يومنا هذا احزاب لايحدّ و لا يحصی پيدا شده
</p>
<p>
مذاهب مختلفه آراء متنوّعه مسالک مختلفه طرائق
</p>
<p>
کثيره که هر يک بعنوانی دعوای مکاشفات
</p>
<p>
معنويّه مينمودند و بخيال خويش سبيل مستقيم
</p>
<p>
می پيمودند لکن بحر محمّدی يک موج ميزد
</p>
<p>
و جميع اين احزاب را بعمق دريا ميبرد
</p>
<p>
لا تسمع لهم صوتاً ولا رکزا* اگر کسی در تاريخ
</p>
<p>
تتبّع نمايد می بيند که در اين دريا امواج لايحدّ
</p>
<p>
و لا يحصی پيدا شد لکن عاقبت مانند ظلّ زائل
</p>
<p>
گشت موجها فانی و دريا باقی ماند * لهذا
</p>
<p>
حضرت علی قبل اکبر روز بروز تشنه‌تر
</p>
<p>
ص ٢١
</p>
<p>
شد تا بدريای حقيقت رسيد فرياد برآورد:
</p>
<p>
اللّه اکبر هذا البحر قد ذخرا
</p>
<p>
و هيّج الرّيح موجاً يقذف الدّررا
</p>
<p>
فاخلع ثيابک و اغرق فيه و دع
</p>
<p>
عنک السّباحة ليس السّبح مفتخرا
</p>
<p>
باری، حضرت علی قبل اکبر مانند فوّاره
</p>
<p>
بفوران آمد و بمثابه مآء معين حقائق و معانی جريان
</p>
<p>
يافت * در بدايت سلوک در مراتب تسليم
</p>
<p>
و رضا مسالک فقر و فنا پيمود و اقتباس انوار
</p>
<p>
کرد پس بتبليغ پرداخت چه خوش ميگويد
</p>
<p>
)ذات نايافته از هستی بخش
</p>
<p>
کی تواند که شود هستی بخش )
</p>
<p>
مبلّغ چنين بايد که بدايت خود را تبليغ
</p>
<p>
کند پس ديگران را اگر خود در منهج
</p>
<p>
شهوات سالک چگونه ميتواند بآيات بيّنات
</p>
<p>
ص ٢٢
</p>
<p>
هدايت کند*
</p>
<p>
باری، اين شخص جليل بتبليغ جمّی غفير موفّق
</p>
<p>
شد گريبان بمحبّت اللّه چاک فرمود و در سبيل
</p>
<p>
عشق چالاک شد سر گشته و سودائی شد و مشهور
</p>
<p>
بشيدائی * در طهران بايمان و ايقان رسوای خاص
</p>
<p>
و عام گرديد در کوچه و بازار ببهائی مشار
</p>
<p>
بالبنان گشت * هر وقت فتنه ئی ميشد اوّل او
</p>
<p>
گرفتار ميگشت و حاضر و مهيّا بود زيرا نخورد
</p>
<p>
نداشت بکرّات و مرّات بحبس و زنجير افتاد و در
</p>
<p>
تهديد تيغ و شمشير بود و شمائل آن وجود مبارک
</p>
<p>
با شمائل حضرت امين جليل در زير زنجير سبب
</p>
<p>
عبرت هر سميع و بصير است که اين دو وجود مبارک
</p>
<p>
چگونه در حالت تسليم و رضا در تحت سلاسل
</p>
<p>
و اغلال نشسته‌اند و بنهايت سکون و قرار هستند*
</p>
<p>
کار بجائی رسيد که هر وقت ضوضا بلند
</p>
<p>
ميشد جناب علی قبل اکبر عمامه بر سر مينهاد و عبا در
</p>
<p>
بر ميکرد و منتظر ميشد که عوانان بر انگيزند
</p>
<p>
ص ٢٣
</p>
<p>
و فرّاشان بريزند و چاوشان بسجن و زندان برند *
</p>
<p>
ولی قدرت الهيّه را ملاحظه کنيد که با وجود اين محفوظ و مصون ماند*
</p>
<p>
)نشان عارف آن باشد که خشکش بينی از دريا )
</p>
<p>
فی الحقيقه او چنين بود * با وجود آنکه
</p>
<p>
در هر دقيقه ئی جانش در خطر بود اهل کين در
</p>
<p>
کمين و او شهير بمحبّت نور مبين مع ذلک از هر
</p>
<p>
آفتی محفوظ بود در قعر دريا خشک و در وسط
</p>
<p>
آتش برداً و سلاما تا آنکه صعود فرمود * باری، بعد
</p>
<p>
از حضرت مقصود نيز در نهايت ثبوت و رسوخ بر
</p>
<p>
عهد و پيمان ربّ ودود بود منادی ميثاق بود و مروّج عهد نيّر آفاق
</p>
<p>
در ايّام لقا بنهايت شوق و شعف بساحت
</p>
<p>
اقدس شتافت و شرف مثول يافت و بنظر عنايت
</p>
<p>
ملحوظ گشت و بعواطف رحمانيّه مشمول پس
</p>
<p>
مراجعت بايران کرد و در جميع ايّام بخدمت امر
</p>
<p>
ص ٢٤
</p>
<p>
ميپرداخت * با ظالمان هميشه مجادله ميکرد هر چه
</p>
<p>
تهديد و تخويف مينمودند در مقابل تشديد ميکرد
</p>
<p>
و شکست نميخورد آنچه ميخواست ميگفت
</p>
<p>
و از ايادی امر اللّه بود و در نهايت ثبات و استقامت*
</p>
<p>
با او محبّت مخصوص داشتم زيرا خوش صحبت
</p>
<p>
بود و نديم بی‌مثيل و نظير * در اين ايّام شبی در عالم
</p>
<p>
رؤيا ايشانرا ديدم هر چند هيکل جسيم بود ولی در
</p>
<p>
عالم رؤيا جسيم‌تر و فربه‌تر مشاهده شد * مثل
</p>
<p>
اينکه سفری رفته گفتم جناب خوب فربه شده‌ايد
</p>
<p>
گفت بلی الحمد للّه در جايهائی سفر کردم هوا
</p>
<p>
در نهايت لطافت آب در غايت عذوبت مناظر
</p>
<p>
پر حلاوت غذا با لذّت لهذا بمن ساخته است
</p>
<p>
و قوّت گرفته‌ام و نشئه اولای جوانی يافته‌ام
</p>
<p>
بنفحات رحمانی مأنوس بودم و بذکر حقّ مشغول
</p>
<p>
و ببراهين الهی ناطق تبليغ ميکردم ( تعبير تبليغ در
</p>
<p>
جهان ديگر عبارت از نشر نفحات قدس است
</p>
<p>
همان بمنزله تبليغ است )* باری، قدری با هم صحبت
</p>
<p>
ص ٢٥
</p>
<p>
داشتيم در اين اثنا جمعی وارد شدند و ايشان غائب گشتند*
</p>
<p>
مرقد نورانيش در طهرانست هر چند جسمش مدفون
</p>
<p>
در تراب است و لکن روح پاکش در مقعد صدق
</p>
<p>
عند مليک مقتدر * بسيار اشتياق زيارت مراقد
</p>
<p>
احبّای الهی را دارم اگر فراهم آيد * اينها بندگان
</p>
<p>
جمال مبارکند در سبيل او بلايا ديدند و مشقّتها
</p>
<p>
کشيدند و صدمات خوردند * عليهم بهاء اللّه
</p>
<p>
الابهی و عليهم التّحيّة و الثّناء و عليهم الرّحمة و الغفران من ساحة الکبرياء*
</p>
<p>
--------------------
</p>
<p>
ص ٢٦
</p>
<p>
ترجمه حال حضرت شيخ سلمان
</p>
<p>
هو اللّه
</p>
<p>
حضرت شيخ سلمان عليه بهآء اللّه الابهی *
</p>
<p>
اين قاصد امين و پيک مبين در سنهء ١2٦٦ در هنديان
</p>
<p>
ندای الهی شنيد و مانند طيور باوج سرور بر پريد
</p>
<p>
چنان منجذب شد که از هنديان پياده بتاخت
</p>
<p>
و بطهران شتافت * شور و ولهی و سرور و شعفی
</p>
<p>
داشت چون بطهران وارد شد خفيّاً با ياران الهی
</p>
<p>
همراز و هم آواز بود * تا روزی با آقا محمّد تقی کاشانی
</p>
<p>
عليه بهاء اللّه الابهی در بازار ميگذشت فرّاشان
</p>
<p>
از عقب روان شدند و محلّ او را يافتند * روز ثانی او را
</p>
<p>
ص ٢٧
</p>
<p>
چاوشان داروغه و فرّاشان بجستجوی اوفتادند
</p>
<p>
عاقبت گرفتند نزد محتسب شهر آوردند * سؤال
</p>
<p>
نمود که تو کی هستی؟ گفت من از اهل هنديانم بطهران
</p>
<p>
آمده‌ام و عزم خراسان دارم تا بزيارت حضرت
</p>
<p>
رضا عليه السّلام مشرّف شوم * گفت ديروز با
</p>
<p>
اين شخص قبا سفيد، بچه سبب ميرفتی؟ گفت
</p>
<p>
عبائی روز پيش باو فروختم و بهای آن را روز بعد
</p>
<p>
ميخواستم * گفت تو شخص غريبی، چگونه اعتماد
</p>
<p>
باو نمودی؟ گفت شخص صرّافی کفيل شد جناب
</p>
<p>
آقا محمّد صرّاف عليه بهاء اللّه را ذکر کرد* محتسب
</p>
<p>
گفت ای فرّاش او را نزد صرّاف بر و تحقيق کيفيّت
</p>
<p>
نما * چون نزد صرّاف رفتند فرّاش پيش افتاد
</p>
<p>
گفت مسئله عبا و کفالت شما چگونه است بيان
</p>
<p>
کن، گفت من خبر ندارم فرّاش بسلمان گفت بيا
</p>
<p>
مسئلهء معلوم گشت که تو بابی هستی*
</p>
<p>
چون از چهار سو مرور کردند و عمامه پيک
</p>
<p>
امين مانند عمامهء اهل شوشتر بود شخصی شوشتری
</p>
<p>
ص ٢٨
</p>
<p>
از حجره تجارت برون آمد و دست در آغوش شيخ
</p>
<p>
نمود و گفت خواجه محمّد علی کجا بودی کی آمدی
</p>
<p>
خوش آمدی، جواب داد چند روز است آمده‌ام
</p>
<p>
و حالا گير داروغه افتاده‌ام * بفرّاش گفت چه
</p>
<p>
ميخواهی از جان اين شخص گفت بابی است
</p>
<p>
شخص شوشتری گفت استغفر اللّه من اين خواجه
</p>
<p>
محمّد علی را ميشناسم مرد مسلمانيست متّقی و از
</p>
<p>
شيعيان علی و مبلغی بفرّاش داد و جناب شيخ را
</p>
<p>
خلاص کرد * چون داخل حجره شدند آن شخص
</p>
<p>
استفسار از احوالات نمود مشاراليه گفت من
</p>
<p>
خواجه محمّد علی نيستم * خواجه شوشتری حيران
</p>
<p>
ماند و گفت سبحان اللّه بعينه مثل او هستی بدون امتياز
</p>
<p>
حال که نيستی آنچه بفرّاش داده‌ام بده جناب سلمان
</p>
<p>
فوراً آن مبلغ را داد و از آنجا رو بدروازه گذاشت
</p>
<p>
و بهنديان شتافت * باری، تا آنکه جمال مبارک
</p>
<p>
بعراق عرب تشريف آوردند اوّل قاصديکه
</p>
<p>
بساحت اقدس آمد آن پيک رحمانی بود و بشرف
</p>
<p>
ص ٢٩
</p>
<p>
حضور مثول يافت و با لوحی خطاب بياران هنديان مراجعت کرد*
</p>
<p>
اين نفس مبارک هر سال پياده عزم کوی
</p>
<p>
دوست مينمود و با الواح مراجعت باصفهان و شيراز
</p>
<p>
و کاشان و طهران و شهرهای ديگر ميکرد و الواح الهی را ميرساند*
</p>
<p>
از سنه ٦٩ تا ايّام صعود مبارک سنهء ١٣٠٩
</p>
<p>
هر سال بساحت اقدس ميشتافت و عرايض ميرساند
</p>
<p>
و الواح حامل ميشد و محفوظ و مصون بصاحبان الواح
</p>
<p>
ميرساند * در اين مدّت مديده هر سال پياده از
</p>
<p>
ايران بعراق و يا بادرنه و يا بسجن اعظم در نهايت
</p>
<p>
شوق و شعف می آمد و مراجعت ميکرد * فی الحقيقه
</p>
<p>
تحمّل شديد داشت سفر پياده مينمود و غذايش
</p>
<p>
اکثر نان و پياز بود و در اين مدّت مديده در
</p>
<p>
جميع اسفار چنان حرکت نمود که ابداً در جائی
</p>
<p>
گير نکرد و عريضه و لوحی از دست نداد جميع
</p>
<p>
عرايض را رسانيد و جميع الواح را بصاحبانش
</p>
<p>
ص ٣٠
</p>
<p>
واصل کرد * با وجود اينکه در اصفهان بکرّات
</p>
<p>
و مرّات در تعب و مشقّت شديد افتاد صبور و شکور
</p>
<p>
بود بيگانگان لقب او را جبرئيل بابيان نهاده
</p>
<p>
بودند در تمام عمر خدمتی عظيم بامر اللّه نمود
</p>
<p>
زيرا سبب ترويج شد و مورث سرور احبّای الهی
</p>
<p>
گشت * در هر سال بشارات الهی را بشهرها و قراء
</p>
<p>
ايران ميرساند و در ساحت اقدس مقرّب بود و نظر
</p>
<p>
عنايت مخصوصی باو بود الواحی بنام او در کتب
</p>
<p>
الهی موجود * و بعد از صعود جمال مبارک روحی
</p>
<p>
لاحبّائه الفدا ثابت و راسخ بر ميثاق بود و بکمال
</p>
<p>
قوّت بخدمت امر ميپرداخت و بر نهج سابق هر سال
</p>
<p>
بسجن اعظم وارد و مکاتيبی از احبّاء همراه
</p>
<p>
داشت و جواب آنرا گرفته رجوع بايران
</p>
<p>
ميکرد تا آنکه در شيراز بال و پر گشود و بملکوت ابهی پرواز کرد.
</p>
<p>
از بدايت تاريخ بشر الی يومنا هذا چنين پيک
</p>
<p>
امينی و قاصد نور مبينی در عالم وجود موجود
</p>
<p>
ص ٣١
</p>
<p>
نگشت * حال باز ماندگان محترمی در اصفهان
</p>
<p>
دارد بجهت انقلاب ايران پريشانند البتّه احبّای
</p>
<p>
الهی مراعات آنها را خواهند داشت عليه بهاء اللّه
</p>
<p>
الابهی و عليه التّحيّة و الثّناء*
</p>
<p>
ذکر حضرت افنان سدره مبارکه جناب آقا ميرزا محمّد علی عليه بهاء اللّه الابهی
</p>
<p>
هو اللّه
</p>
<p>
در ايّام مبارک در نهايت سختی سجن
</p>
<p>
اعظم نميگذاشتند کسی از احبّاء از قلعه برون رود
</p>
<p>
و يا نفسی از ياران درون آيد * کج کلاه و سيّد بر
</p>
<p>
سر دروازه دوم منزل داشتند و شب و روز مواظب
</p>
<p>
ص ٣٢
</p>
<p>
بودند چون نفسی را از احبّاء مسافر ميديدند فوراً
</p>
<p>
بحکومت ميرفتند و خبر ميدادند که اين شخص
</p>
<p>
عرائض آورده و جواب خواهد برد * حکومت
</p>
<p>
نيز آنشخص را گرفته بعد از اخذ اوراق و حبس
</p>
<p>
سرگون مينمود* اين دأب حکومت شد و مدّت
</p>
<p>
مديدی دوام نمود حتّی نه سال فی الحقيقه اندک
</p>
<p>
اندک زائل شد * در چنين اوقاتی جناب فرع
</p>
<p>
جليل سدره مقدّسه حضرت حاجی ميرزا محمّد علی
</p>
<p>
افنان از هندوستان تشريف آوردند بمصر و از مصر تشريف بردند به مرسيليا*
</p>
<p>
روزی من بالای بام خان بودم بعضی ياران
</p>
<p>
حاضر و من راه ميرفتم مغرب بود در اين اثنا نظرم
</p>
<p>
بساحل دور افتاد ديدم که يک کالسکه می‌آيد گفتم
</p>
<p>
حضرات چنين احساس ميشود که نفس مقدّسی در
</p>
<p>
اين کالسکه است امّا خيلی دور از نظر بود *
</p>
<p>
گفتم بيائيد برويم دم دروازه اگر چه نميگذارند
</p>
<p>
بيرون برويم ولی آنجا می ايستيم تا بيايد * يک دو نفر را
</p>
<p>
ص ٣٣
</p>
<p>
گرفتم رفتم دروازه بان را صدا کردم و خفيّاً باو اکرام
</p>
<p>
کردم و سرّاً گفتم يک کالسکه می‌آيد همچنين گمان
</p>
<p>
ميکنم که در آن يکی از دوستان ماست وقتيکه وارد
</p>
<p>
ميشود تو بايد تعرّض نکنی و بضابط نيز مراجعت ننمائی
</p>
<p>
خلاصه يک صندلی گذاشت نشستم مغرب
</p>
<p>
شده بود در بزرگ را هم بسته بودند دريچهء کوچک
</p>
<p>
باز بود دروازه بان بيرون ماند* کالسکه آمد ايشان
</p>
<p>
وارد شدند واقعاً چه وجه نورانی داشت سراپا قطعه
</p>
<p>
نور بود انسان چون بوجه مبارکش نگاه ميکرد
</p>
<p>
مسرور ميشد چه که در نهايت ثبوت و رسوخ و ايمان
</p>
<p>
و ايقان بود و روی بشوش داشت بسيار نفس مبارکی
</p>
<p>
بود روز بروز ترقّی ميکرد روز بروز بر ايمان و ايقان
</p>
<p>
و نورانيّت و انجذاب و اشتعال می افزود چند روزی
</p>
<p>
که در سجن اعظم بود ترقّی فوق العاده نمود * مقصد
</p>
<p>
اينست که کالسکهء ايشان ميان عکا و حيفا بود که
</p>
<p>
انسان احساس نورانيّت و روحانيّت ميکرد*
</p>
<p>
باری، بعد از استفاضهء فيوضات نامتناهی
</p>
<p>
ص ٣٤
</p>
<p>
مرخّص از حضور شدند و بصفحات چين سفر
</p>
<p>
نمودند و مدّتی در آنجا ايّامی برضای حقّ بسر
</p>
<p>
ميبردند و متذکّر بودند * بعد بهندوستان آمده در
</p>
<p>
هندوستان صعود نمودند * حضرات افنان و احبّاء
</p>
<p>
در هندوستان مصلحت چنان ديدند که جسد
</p>
<p>
مطهّرش را بعراق بفرستند ظاهر باسم نجف تا در
</p>
<p>
جوار مدينة اللّه مقرّ يابند زيرا در قبرستان مسلمانان
</p>
<p>
راه نميدادند * جسد مبارکش امانت گذاشته شده
</p>
<p>
بود آقا سيّد اسد اللّه در بمبائی بود متکفّل حمل جسد
</p>
<p>
مطهّر شد و باحترام تمام بعراق رساند * ايرانيان
</p>
<p>
اعداء در واپور بودند در بوشهر خبر دادند که
</p>
<p>
نعش ميرزا محمّد علی بابی را بنجف ميبرند تا نعش
</p>
<p>
شخص بابی در نجف اشرف در وادی السّلام در
</p>
<p>
جوار مقدّس دفن شود و اين جائز نيست * خواستند
</p>
<p>
جسد مقدّس را از کشتی برون برند ولی نتوانستند
</p>
<p>
مقدّرات غيبيّه را ببينيد چه ميکند*
</p>
<p>
مختصر هيکل مقدّس ببصره رسيد و چون
</p>
<p>
ص ٣٥
</p>
<p>
زمان احتياط و تقيّه بود بحسب ظاهر آقا سيّد اسد
</p>
<p>
اللّه مجبور بود بنجف اشرف ببرد مگر اينکه بانواع
</p>
<p>
تدابير کاری بکند که در جوار مدينة اللّه دفن نمايد *
</p>
<p>
هر چند نجف اشرف محلّ مبارک است الی الابد ولی
</p>
<p>
آرزوی ياران اين بود لهذا خدا اعدا را واداشت تا
</p>
<p>
اينکه ممانعت کنند * اعدا هجوم کردند که در قرنتينه
</p>
<p>
جسد مطهّر را ببرند و در بصره دفن کنند و يا بدريا
</p>
<p>
و يا بصحرا بيندازند * اين مسئله اهمّيّت پيدا کرد
</p>
<p>
بدرجه ئی که ممکن نشد بنجف ببرد مجبوراً آقا سيّد
</p>
<p>
اسد اللّه ببغداد برد * در بغداد ممکن نشد جائی دفن
</p>
<p>
کند که از تعرّض اعداء مصون ماند نهايت
</p>
<p>
مصلحت ديدند که بحضرت سلمان پاک فارسی در
</p>
<p>
پنج فرسخی بغداد ببرند و در مداين قريب قبر
</p>
<p>
سلمان پاک نزديک ايوان کسری دفن کنند * باری،
</p>
<p>
بردند آنجا جنب ايوان نوشيروان در نهايت احترام
</p>
<p>
اين وديعه الهی را در مرقد متين گذاشتند * تقدير
</p>
<p>
چنان بود که بعد از هزار و سيصد سال که پای تخت
</p>
<p>
ص ٣٦
</p>
<p>
ملوک ايران خراب و ويران شده بود و اثری
</p>
<p>
جز تپّه‌های خاک و خرابه نمانده بود و ايوان نيز
</p>
<p>
نصفش شکاف خورده سقط افتاده دو باره ايوان
</p>
<p>
شکوه خسروی يابد و جلوه کسروی نمايد *
</p>
<p>
و حقيقةً طاق عجيبی است پنجاه و دو قدم عرض دهنه آنست و بسيار بلند*
</p>
<p>
باری، توفيقات الهيّه شامل حال ايرانيان قديم
</p>
<p>
گشت تا اين پای تخت ويران دو باره معمور
</p>
<p>
و آبادان گردد * لهذا بتأييدات ربّانيّه اسباب چنين
</p>
<p>
فراهم آمد که اين جسد مطهّر در آنجا دفن شود
</p>
<p>
و شبهه ئی نيست که شهر شهيری خواهد شد * من
</p>
<p>
در اين باب خيلی مکاتبه کردم تا اينکه اين جسد
</p>
<p>
مطهّر در آنجا استقرار يافت * از بصره جناب آقا سيّد
</p>
<p>
اسد اللّه مينوشت و من جواب ميدادم * آنجا شخصی
</p>
<p>
از مأمورين بود که با ما رابطه کلّی داشت باو نوشتم که معاونت کند*
</p>
<p>
آقا سيّد اسد اللّه از بغداد نوشت که من حيرانم
</p>
<p>
ص ٣٧
</p>
<p>
چه بکنم و کجا دفن نمايم در هر جا دفن کنم بيرون
</p>
<p>
می آورند * الحمد للّه عاقبت در چنين موقعی که
</p>
<p>
بکرّات جمال مبارک تشريف برده‌اند بقدم مبارک
</p>
<p>
فائز شده و در آنجا الواح نازل گشته و احبّاء بغداد
</p>
<p>
در رکاب مبارک بودند در همان موقعی که اسم
</p>
<p>
اعظم مشی ميفرمودند دفن شد * اين از چه بود
</p>
<p>
از آن خلوصی که جناب افنان داشتند و الّا چنين
</p>
<p>
اسبابی فراهم نمی آمد و ممکن نبود و للّه اسباب السّموات و الارض*
</p>
<p>
خيلی محبّت بايشان داشتم خيلی از ايشان
</p>
<p>
مسرور بودم يک زيارتنامه مفصّلی نوشته و با اوراق
</p>
<p>
بايران فرستادم * آن بقعه از بقاع مقدّسه است که
</p>
<p>
بايد در آنجا مشرق الاذکار مفصّلی ساخته شود
</p>
<p>
و اگر ممکن باشد نفس طاق کسری تعمير گردد
</p>
<p>
و مشرق اذکار گردد و همچنين متفرّعات مشرق
</p>
<p>
الاذکار و آن مريضخانه است و مدارس و دار
</p>
<p>
الفنون است و مکتبهای ابتدائيست و ملجأ فقرا
</p>
<p>
ص ٣٨
</p>
<p>
و ضعفاء و ملجأ ايتام و عجزه و مسافر خانه است *
</p>
<p>
سبحان اللّه طاق کسری که در نهايت زينت
</p>
<p>
بود حال بجای پرده زربفت پرده عنکبوت
</p>
<p>
و بجای نوبت سلطانی آواز زاغ و زغن است *
</p>
<p>
چنانچه ميفرمايد کأنّها دار حکومة الصّدی
</p>
<p>
لاتسمع من ارجائها الّا ترجيع صوته* وقتی که
</p>
<p>
آمديم عکاء قشله همين قسم بود در قشله چند
</p>
<p>
درخت بود که بر روی آنها و روی کنگره‌های
</p>
<p>
قشله شب تا صبح بوم فرياد ميزد و فی الحقيقه
</p>
<p>
صوت اين بوم چه قدر مُزعج است انسان چه قدر متأثّر ميشود*
</p>
<p>
باری، فرع مقدّس از بدايت جوانی تا ايّام نا
</p>
<p>
توانی با روی نورانی در بين خلق چون شمع روشن
</p>
<p>
ميدرخشيد تا آنکه بافق ابديّه بر پريد و در
</p>
<p>
بحر انوار مستغرق شد * عليه نفحات ربّه الرّحمن
</p>
<p>
و عليه الرّحمة و الرّضوان مستغرقاً فی بحر الرّحمة و الغفران*
</p>
<p>
ص ٣٩
</p>
<p>
ترجمه حال حضرت حاجی ميرزا حسن افنان 
</p>
<p>
هو اللّه
</p>
<p>
و از اعاظم مهاجرين و مجاورين حضرت حاجی
</p>
<p>
ميرزا حسن افنان کبيرند که در ايّام اخير بشرف
</p>
<p>
هجرت و جوار و عنايت پروردگار موفّق گرديد *
</p>
<p>
حضرتش بنقطه اولی روحی له الفدا منسوب و از
</p>
<p>
افنان سدره مبارکه بقلم اعلی منصوص * هنوز طفل
</p>
<p>
رضيع بود که از ثدی عنايت حضرت اعلی بهره
</p>
<p>
و نصيب گرفت و بآن جمال منير تعلّق غريب
</p>
<p>
داشت * کودک مراهق بود که با دانايان مرافق
</p>
<p>
گشت و بتحصيل علوم و فنون پرداخت و شب
</p>
<p>
ص ٤٠
</p>
<p>
و روز در غوامض مسائل الهی متفکّر بود و از
</p>
<p>
مشاهده آيات کبری در منشور آفاق متحيّر حتّی
</p>
<p>
در علوم مادّی نظير رياضی و هندسه و جغرافی نيز
</p>
<p>
ماهر بود خلاصه در فنون شتّی يد طولی داشت
</p>
<p>
و بر آراء اسلاف و اخلاف اطّلاع کامل * در ليل
</p>
<p>
و نهار اوقاتی قليله صرف تجارت مينمود ولی اکثر
</p>
<p>
اوقات در مطالعه و مذاکره ميگذراند * فی الحقيقه
</p>
<p>
علّامهء آفاق بود و سبب عزّت امر اللّه در بين علماء
</p>
<p>
اعلام * بکلماتی مختصر حلّ مسائل مشکله ميکرد
</p>
<p>
يعنی سخنش در نهايت ايجاز ولی از قبيل اعجاز
</p>
<p>
بود * در ايّام حضرت اعلی نفحه هدايت کبری
</p>
<p>
بمشام رسيد ولی در ايّام مبارک نار محبّت اللّه شعله
</p>
<p>
زد چنان بر افروخت که جميع حجبات اوهام بسوخت
</p>
<p>
و بقدر امکان بترويج دين اللّه پرداخت و بمحبّت
</p>
<p>
جمال مبارک شهير آفاق گشت*
</p>
<p>
)ای عشق منم از تو سر گشته و سودائی
</p>
<p>
و اندر همهء عالم مشهور بشيدائی )
</p>
<p>
ص ٤١
</p>
<p>
)در نامه مجنونان از نام من آغازند
</p>
<p>
زين پيش اگر بودم سر دفتر دانائی )
</p>
<p>
باری، بعد از صعود حضرت اعلی روحی له الفدا
</p>
<p>
مواظب خدمت حضرت حرم طيّبهء طاهره ضجيع
</p>
<p>
جمال کبريا بود و باين منقبت عظمی موفّق
</p>
<p>
گرديد * و در ايران از فرقت حضرت رحمن مغموم
</p>
<p>
و پريشان بود تا آنکه سليل جليلش بشرف صهريّت
</p>
<p>
فائز گرديد سرور و شادمانی نمود و فرح و کامرانی
</p>
<p>
يافت ايران را بگذاشت و بظلّ عنايت جوار
</p>
<p>
حضرت مقصود شتافت * شمائل عجيبی داشت
</p>
<p>
وجهش نورانی بود حتّی اغيار ميگفتند که در جبين
</p>
<p>
پرتو نور مبين دارد * باری، مدّتی به بيروت رفت و با
</p>
<p>
عالم شهير خواجه فنديک ملاقات نمود و خواجه
</p>
<p>
مذکور در بعضی محافل تعريف و توصيف از فضل
</p>
<p>
و کمال افنان کبير نمود که در شرق چنين متفنّنی
</p>
<p>
نادر است * بعد مراجعت بارض مقصود نمود و در
</p>
<p>
جوار قصر حصر افکار در فضائل عالم انسانی کرد *
</p>
<p>
ص ٤٢
</p>
<p>
بسياری از اوقات باکتشافات نجوم مشغول بود و در
</p>
<p>
دقائق حرکات کواکب متفکّر دور بينی در دست
</p>
<p>
داشت و هر شب باکتشافات مشغول ميشد * ايّام
</p>
<p>
خوشی بسر ميبرد در نهايت فراغت و غايت مسرّت
</p>
<p>
و تمام بشاشت در جوار حضرت احديّت روزش
</p>
<p>
فيروز بود و شبش روشن مانند نوروز*
</p>
<p>
تا آنکه صعود حضرت مقصود وقوع يافت جمعيّت
</p>
<p>
خاطر پريشان شد و فرح و مسرّت به آه و حسرت
</p>
<p>
مبدّل گشت مصيبت کبری رخ نمود و فراق پر
</p>
<p>
احتراق دست داد روز روشن شب تار گشت
</p>
<p>
و صفای گلشن منقلب بخار گلخن گرديد چشمها
</p>
<p>
گريان بود و سوخته و افروخته* ايّامی چند بسر برد
</p>
<p>
ولی تحمّل فراق ننمود و در مدّت قليله روح مبارکش
</p>
<p>
ترک اين جهان نموده بجهان ابدی شتافت و در جنّت
</p>
<p>
لقا فائز و مستغرق بحر انوار شد * عليه الرّحمة الکبری
</p>
<p>
و له الموهبة العظمی و له البر کة علی ممرّ القرون و الاعصار
</p>
<p>
قبر شريفش در عکا در منشيّه است*
</p>
<p>
ص ٤٣
</p>
<p>
ترجمهء حال آقا محمّد علی اصفهانی
</p>
<p>
هو اللّه
</p>
<p>
جناب آقا محمّد علی اصفهانی از قدمای احبابند
</p>
<p>
که از اوّل امر مقتبس از نار هدی گرديدند * از
</p>
<p>
جرگهء عرفا بودند و منزلشان مجمع عرفا و حکما بسيار
</p>
<p>
شخص کريمی بود و خلق عظيمی داشت * در اصفهان
</p>
<p>
از محترمين بود و ملجأ و پناه هر غريب از غنی
</p>
<p>
و فقير * بسيار با ذوق و خوش مشرب بود حليم
</p>
<p>
و سليم بود و نديم و کريم و بخوش گذرانی در شهر
</p>
<p>
شهير * تا آنکه مهتدی بنور هدی شد و مشتعل بنار
</p>
<p>
موقده در شجره سيناء خانه‌اش محلّ تبليغ گرديد
</p>
<p>
ص ٤٤
</p>
<p>
و کاشانه‌اش مرکز تمجيد ربّ کريم شد * احبّا
</p>
<p>
شب و روز در منزلش جمع و او مانند شمع بنار محبّت
</p>
<p>
اللّه افروخته مدّتی مديده بر اين منوال در آن خانه
</p>
<p>
ترتيل آيات بيّنات ميشد و بيان براهين و حجج
</p>
<p>
بالغات * با وجود شهرت چون منتسب بامام جمعهء
</p>
<p>
اصفهان بود محفوظ و مصون ماند تا بدرجه ئی
</p>
<p>
رسيد که امام جمعه خود عذر ايشانرا خواست که
</p>
<p>
مَن مِن بعد حفظ و صيانت نتوانم در خطری
</p>
<p>
بهتر آنست که سفر کنی * لهذا از اصفهان بعراق
</p>
<p>
شتافت و بشرف لقاء محبوب آفاق فائز شد ايّامی
</p>
<p>
بسر ميبرد و روز بروز قدم پيشتر ميگذاشت بمعيشت
</p>
<p>
خفيف قانع بود و بخوشی و سرور زندگانی مينمود *
</p>
<p>
بسيار خوش اخلاق بود و خوش اطوار و ممتزج با
</p>
<p>
احبّا حتّی با اغيار * تا آنکه موکب مبارک از بغداد
</p>
<p>
حرکت باسلامبول نمود در رکاب جمال قدم سفر
</p>
<p>
کرد و از اسلامبول بارض سرّ ادرنه دائماً بر حالت
</p>
<p>
واحد بود ابداً تلوّن نداشت بر يک اسلوب سلوک
</p>
<p>
ص ٤٥
</p>
<p>
ميکرد * در آنجا نيز ايّام خويش را در ظلّ جمال
</p>
<p>
مبارک بخوش گذرانی گذارند کسب خفيفی
</p>
<p>
مينمود ولی برکت عجيب می يافت و از ارض سرّ
</p>
<p>
در معيّت جمال قدم بقلعه عکّا اسير شد * مدّت
</p>
<p>
حيات از مسجونين محسوب و معدود و بآن شرافت
</p>
<p>
کبری فائز که مسجون در ظلّ جمال مبارک بود*
</p>
<p>
ايّام خويش را بنهايت سرور و شادمانی ميگذراند
</p>
<p>
کسب خفيفی داشت هر روز تا بظهر مشغول
</p>
<p>
بکسب بود و بعد از ظهر سماور چای را در ترک
</p>
<p>
شبديز بسته يا بباغ و راغ ميرفت يا بصحرائی
</p>
<p>
ميشتافت يا در مزرعه بود يا در باغ رضوان بود
</p>
<p>
و يا در قصر بشرف لقا فائز * ببحر هر نعمتی ميرفت
</p>
<p>
که اين چای امروز چه قدر خوش طعم و خوش رائحه
</p>
<p>
و خوش رنگ است اين صحرا چه قدر دلنشين
</p>
<p>
است و اين گلها چه قدر رنگين هر چيزی را
</p>
<p>
ميگفت عطری دارد حتّی آب و هوا را فی الحقيقه
</p>
<p>
بسروری وقت ميگذراند که وصف ندارد * هر کس
</p>
<p>
ص ٤٦
</p>
<p>
ميگفت که پادشاهان عالم را چنين فرح عظيم
</p>
<p>
ميسّر نه اين پير مرد در نهايت فراغت است و غايت
</p>
<p>
مسرّت * و از قضای اتّفاقی از بهترين طعام تناول
</p>
<p>
مينمود و در عکا در بهترين مقام منزل داشت *
</p>
<p>
سبحان اللّه در سجن و چنين راحت و آسايش و خوشی
</p>
<p>
و شادمانی * تا آنکه بعد از سنّ هشتاد بافق عزّت
</p>
<p>
ابديّه عروج نمود * الواح متعدّده از جمال قدم
</p>
<p>
داشت و در جميع احوال مظهر الطاف بی‌پايان *
</p>
<p>
عليه بهاء الابهی و عليه آلاف من الرّحمة و الرّضوان * و متّعه اللّه بالرّوح
</p>
<p>
و الرّيحان * جدث منوّرش در عکاست*
</p>
<p>
----------------
</p>
<p>
ص ٤٧
</p>
<p>
ترجمه حال جناب آقا عبد الصّالح باغبان
</p>
<p>
هو اللّه
</p>
<p>
و از جمله مهاجرين و مجاورين سجن اعظم
</p>
<p>
جناب آقا عبد الصّالح باغبان بود * اين وجود مسعود
</p>
<p>
از اصفهان بود و از اولاد قدمای احباب * پدر
</p>
<p>
پاک گهرش فوت شد و اين طفل در سبيل الهی
</p>
<p>
يتيم نشو و نما نمود بيکس و بی‌پرستار بود و مظلوم
</p>
<p>
در دست هر ستمکار* باری، تا آنکه ببلوغ رسيد
</p>
<p>
بعد از بلوغ آهنگ کوی دوست نمود و هجرت
</p>
<p>
بسجن اعظم کرد و در باغ رضوان بشرف باغبانی فائز شد*
</p>
<p>
ص ٤٨
</p>
<p>
فی الحقيقه در باغبانی بی‌نظير بود و در ايمان
</p>
<p>
و ايقان متين و رزين و صادق و امين بود و در اخلاق
</p>
<p>
مستفيض از آيه مبارکهء و انّک لعلی خلق عظيم *
</p>
<p>
لهذا بباغبانی رضوان سر افراز شد و باين وسيله
</p>
<p>
در اکثر ايّام بشرف لقا فائز بود و بموهبت عظمی
</p>
<p>
حائز زيرا اسم اعظم روحی لاحبّائه الفدا نه
</p>
<p>
سال در قلعه عکا محبوس و محصور و فرّاشان
</p>
<p>
و چاوشان در قشله و بعد در خانه دائماً مواظب *
</p>
<p>
جمال مبارک در خانه محقّری ساکن و از اين لانه
</p>
<p>
و آشيانه تنگ قدمی بيرون نميگذاشتند زيرا عوانان
</p>
<p>
مواظبت تامّه داشتند * ولی بعد از نه سال موعد
</p>
<p>
ايّام مقدور محتوم منقضی گشت و رغماً لانف
</p>
<p>
ستمکار عبد الحميد و عونه‌اش بنهايت اقتدار از
</p>
<p>
قلعه برون رفتند و در قصر ملوکانه خارج شهر منزل گرفتند*
</p>
<p>
با وجود آنکه عبد الحميد بی‌نهايت تشديد
</p>
<p>
مينمود و متّصل تأکيد در سجن ميکرد لکن جمال
</p>
<p>
ص ٤٩
</p>
<p>
مبارک روحی لاحبّائه الفدآء در نهايت عزّت
</p>
<p>
و اقتدار * چنانکه معلوم عموم است گاهی در
</p>
<p>
قصر بودند و گهی در مزرعه و ايّامی در حيفا
</p>
<p>
و اوقاتی خيمه مبارک در قِمّه جبل کرمل زده ميشد
</p>
<p>
و احبّای الهی از هر ديار حاضر ميشدند و بشرف
</p>
<p>
لقا فائز ميگشتند * اهالی و ارکان حکومت جميع
</p>
<p>
ميديدند با وجود اين نفسی نَفَسی نميزد * و اين
</p>
<p>
از اعظم معجزات جمال مبارک است که مسجون
</p>
<p>
بودند ولی در نهايت حشمت و اقتدار حرکت
</p>
<p>
ميکردند زندان ايوان شد و نفس سجن باغ
</p>
<p>
جنان گشت * و اين در قرون اولی ابداً وقوع
</p>
<p>
ندارد که شخصی اسير زندان بقوت و اقتدار حرکت
</p>
<p>
فرمايد و در زير زنجير صيت امر اللّه بفلک اثير
</p>
<p>
رسد و در شرق و غرب فتوحات عظيمه گردد
</p>
<p>
و بقلم اعلی کون را مسخّر کند * هذا ما امتاز به هذا الظّهور العظيم*
</p>
<p>
روزی جميع ارکان حکومت و امراء مملکت
</p>
<p>
ص ٥٠
</p>
<p>
و علماء مدينه و مشاهير عرفاء بلاد بقصر آمدند جمال
</p>
<p>
مبارک ابداً اعتنائی نفرمود و بساحت اقدس راه
</p>
<p>
نداد حتّی پرسش خاطری نفرمود * اين عبد با
</p>
<p>
آنان نشسته ساعتی چند مصاحبت نمود بعد مراجعت
</p>
<p>
کردند * با وجود آنکه فرمان پادشاهی مصرّح
</p>
<p>
باين بود که جمال مبارک بايد در داخل قلعه عکا در
</p>
<p>
حجره تنها در تحت قراول محبوس باشند قدمی
</p>
<p>
برون ننهند حتّی با نفسی از احبّا ملاقات نکنند
</p>
<p>
با وجود چنين فرمانی و حکم نافذی خيمه و خرگاه
</p>
<p>
مبارک با نهايت حشمت در جبل کرمل مرتفع *
</p>
<p>
چه قوّه و قدرتی اعظم از اين که در زندان عَلَم رحمن
</p>
<p>
مرتفع گردد و بر آفاق موج زند * سبحان من له
</p>
<p>
هذه القدرة و العظمة * سبحان من له العزّة
</p>
<p>
و الکبرياء * سبحان من له الغلبة علی الاعدآء و هو فی سجن عکاء*
</p>
<p>
باری، عبد الصّالح مذکور طالعش بلند
</p>
<p>
و اخترش مسعود زيرا در اکثر اوقات بشرف لقا
</p>
<p>
ص ٥١
</p>
<p>
فائز چند سال باين خدمت سر افراز و در کمال
</p>
<p>
امانت و ديانت و صداقت ايّامی بسر برد و در
</p>
<p>
نزد جميع احبّا خاضع و خاشع بود در اين مدّت
</p>
<p>
نفسی را مکدّر نکرد * عاقبت از اين جوار باغ بجوار
</p>
<p>
رحمت کبری شتافت و جمال قدم از او راضی
</p>
<p>
و بعد از صعودش زيارتی از برای او از قلم اعلی صادر و خطابی از فم
</p>
<p>
مطهّر نازل و مندرج در کتب و الواح است * و عليه
</p>
<p>
البهآء الابهی و عليه الرّحمة فی الملکوت الاعلی*
</p>
<p>
ص ٥٢
</p>
<p>
جناب استاد اسمعيل
</p>
<p>
هو اللّه
</p>
<p>
و از جملهء نفوس مبارکه روح المخلصين له الفدا
</p>
<p>
جناب استاد اسمعيل معمار است * اين مرد خدا در
</p>
<p>
طهران معمار باشی امين الدّوله فرّخ خان بود و در
</p>
<p>
نهايت عزّت و اعتبار بود و بخوشی و کامرانی
</p>
<p>
و عزّت و احترام زندگانی مينمود * اين شخص
</p>
<p>
نورانی سر گشته و سودائی شد و مفتون و شيدائی
</p>
<p>
گشت عشق الهی چنان نائره ئی افروخت که پرده
</p>
<p>
و حجاب بسوخت و گريبان بمحبّت جانان بدريد
</p>
<p>
و در طهران مشهور برکن بهائيان شد * امين الدّوله
</p>
<p>
ص ٥٣
</p>
<p>
در بدايت بسيار حمايت کرد ولی در اواخر او را
</p>
<p>
احضار نموده گفت استاد در نزد من بسيار عزيزی
</p>
<p>
و تا توانستم ترا حمايت و محافظت کردم ولی شاه از
</p>
<p>
حقيقت حال تو آگاه گشته و ميدانی که چه قدر
</p>
<p>
غضوب و خونخوار است ميترسم که بغتةً ترا
</p>
<p>
بدار زند لهذا خوشتر آنکه از اين ديار يديار ديگر
</p>
<p>
سفر نمائيد و از اين خطر برهيد * حضرت استاد
</p>
<p>
با نهايت فرح و مسرّت کار و بار را بگذاشت و از
</p>
<p>
اموال و منال چشم پوشيد و عازم عراق گشت
</p>
<p>
ولی در غايت افلاس ايّامی بسر ميبرد * حرمی تازه
</p>
<p>
داشت و تعلّقی بی‌اندازه مادر زن بعراق آمد
</p>
<p>
و بدسائس و حيله‌های چند دختر خويش را بعنوان
</p>
<p>
موقّت باجازه استاد بطهران برد بورود کرمانشاه
</p>
<p>
نزد مجتهد رفت که داماد من از دين بر گشته لهذا
</p>
<p>
دختر من بر او حرام است * باری، مجتهد طلاق داده
</p>
<p>
و از برای ديگری نکاح نمود * اين خبر چون ببغداد
</p>
<p>
رسيد اين شخص مؤمن صادق بخنديد و گفت
</p>
<p>
ص ٥٤
</p>
<p>
الحمد للّه که در سبيل الهی از برای من هيچ چيز باقی
</p>
<p>
نماند حتّی حرم رفت و باين جانفشانی و پاک
</p>
<p>
بازی موفّق شدم*
</p>
<p>
باری، چون جمال قدم و اسم اعظم روحی له
</p>
<p>
الفدا از بغداد حرکت بروميلی فرمودند احبّای
</p>
<p>
الهی در بغداد ماندند بعد اهالی بغداد بر احباب
</p>
<p>
قيام کردند و آن مظلومانرا باسيری بموصل فرستادند *
</p>
<p>
اين استاد جليل با وجود پيری و ناتوانی پياده بی
</p>
<p>
زاد و توشه جبال و بيابان و تلال و درّه قطع نموده
</p>
<p>
و بسجن اعظم وصول يافت * وقتی جمال مبارک از
</p>
<p>
برای او اين غزل ملّای رومی را مرقوم فرمودند
</p>
<p>
که جناب استاد توجّه بنقطه اولی و حضرت اعلی
</p>
<p>
نمايد و اين نغمه را بآهنگ خوش بسرايد لهذا
</p>
<p>
شبهای تار و تاريک طی مسافت مينمود و اين غزل را تغنّی ميکرد:
</p>
<p>
)ای عشق منم از تو سرگشته و سودائی
</p>
<p>
و اندر همه عالم مشهور بشيدائی )
</p>
<p>
ص ٥٥
</p>
<p>
)در نامه مجنونان از نام من آغازند
</p>
<p>
زين پيش اگر بودم سر دفتر دانائی )
</p>
<p>
)ای باده فروش من سرمايه جوش من
</p>
<p>
ای از تو خروش من من نايم و تو نائی )
</p>
<p>
)گر زندگيم خواهی در من نفسی در دم
</p>
<p>
من مرده صد ساله تو جان مسيحائی )
</p>
<p>
)اول تو و آخرتو ظاهر تو و باطن تو
</p>
<p>
مستور ز هر چشمی در عين هويدائی )
</p>
<p>
باری، اين مرغ بال و پر شکسته باين آهنگ
</p>
<p>
بديع مشغول، آهنگ کوی مقصود نمود خفيّاً بقشله
</p>
<p>
وارد گشت ولی خسته و ناتوان * ايّامی چند بشرف
</p>
<p>
لقا فائز بود بعد مأمور بسکنی در حيفا شد و خود را
</p>
<p>
بحيفا رسانيد نه منزلی نه مأوائی نه لانه ئی و نه
</p>
<p>
کاشانه ئی و نه آبی و نه دانه ئی * در مغاره ئی خارج شهر
</p>
<p>
منزل نمود و مجموعه صغيری تهيّه و تدارک کرد
</p>
<p>
چند انگشتر خزف و انگشتانه و سنجاق و غيره در آن
</p>
<p>
گذاشت و از صبح تا ظهر ميگشت يک روز
</p>
<p>
ص ٥٦
</p>
<p>
بيست پاره يک روز سی پاره روز پر مداخلش چهل
</p>
<p>
پاره بوده رجوع بمغاره ميکرد و به لقمهء نانی قناعت
</p>
<p>
مينمود و بتسبيح و تقديس ربّ ودود ميپرداخت*
</p>
<p>
هر دم شکرانه بر زبان ميراند که الحمد للّه باين موهبت
</p>
<p>
عظمی فائز شدم و از دوست و آشنا بيگانه
</p>
<p>
گشتم و در اين مغاره لانه و آشيانه نمودم و از
</p>
<p>
خريداران يوسف الهی شمرده شدم چه نعمتی است اعظم از اين*
</p>
<p>
باری، در اين حالت صعود نمود و از لسان
</p>
<p>
مبارک بکرّات و مرّات در حقّ او رضايت مسموع
</p>
<p>
گشت مشمول الطاف بود و منظور
</p>
<p>
نظر کبريا * عليه التّحيّة و الثّناء و عليه البهاء الابهی*
</p>
<p>
ص ٥٧
</p>
<p>
جناب نبيل زرندی
</p>
<p>
هو اللّه
</p>
<p>
و از جملهء مهاجرين و مجاورين حضرت نبيل
</p>
<p>
جليل است* اين ذات محترم در ريعان عمر و عنفوان
</p>
<p>
شباب در زرند خويش و پيوند بگذاشت و بعون
</p>
<p>
و عنايت حضرت خداوند علم هدايت بر افراخت
</p>
<p>
سر خيل عاشقان شد و سرور طالبان گشت و از
</p>
<p>
عراق عجم بعراق عرب شتافت ولی مقصد
</p>
<p>
خويش را نيافت چه که حضرت مقصود در کردستان
</p>
<p>
در مغارهء سرگلو بود و فريداً وحيداً در آن خلوتگاه
</p>
<p>
بجمال خويش عشق ميباخت نه مونسی و نه ياری
</p>
<p>
ص ٥٨
</p>
<p>
و نه مجالسی و نه غمگساری بکلّی خبر منقطع و عراق
</p>
<p>
از فراق نيّر آفاق بخسوف احتراق مبتلا * جناب
</p>
<p>
مذکور چون نار موقده را مخمود ديد و يارانرا
</p>
<p>
معدود و يحيی در حفره خفا غنوده و خزيده
</p>
<p>
و خموده و جمود استيلا يافته مجبوراً با نهايت کرب
</p>
<p>
و بلا راه کربلا گرفت در آنجا زيست نمود تا جمال
</p>
<p>
قدم از کردستان بدار السّلام عودت فرمود * هر
</p>
<p>
يک از احباب عراق را جان تازه و وجد و طربی
</p>
<p>
بی‌اندازه دست داد از جمله نبيل جليل بود که
</p>
<p>
بحضور شتافت و نصيب موفور يافت ايّامی بسرور
</p>
<p>
و شادمانی ميگذراند و قصائدی در محامد ربّانی انشا
</p>
<p>
مينمود طبع روانی داشت و فصاحت لسانی شعله
</p>
<p>
و شوری داشت و سودا و سروری * بعد از مدّتی
</p>
<p>
مراجعت بکربلا نمود و از آنجا عودت و از بغداد
</p>
<p>
بايران رفت از معاشرت با سيد محمّد در امتحانات
</p>
<p>
و افتتانات شديده افتاد ولی مانند نجوم شياطين
</p>
<p>
اوهام را رجوم بود و بمثابه شهاب ثاقب بر اهل
</p>
<p>
ص ٥٩
</p>
<p>
وساوس غالب باز ببغداد مراجعت نمود و در سايه
</p>
<p>
شجره مبارکه آرميد از بغداد مأمور بکرمانشاه
</p>
<p>
شد دو باره عودت کرد و در هر سفر بخدمتی موفّق گشت
</p>
<p>
تا آنکه موکب مبارک از دار السّلام بمدينة
</p>
<p>
الاسلام يعنی اسلامبول حرکت نمود * نبيل جليل
</p>
<p>
بعد از سفر جمال قدم بلباس درويشی در آمد و پياده
</p>
<p>
قطع مراحل کرد تا در راه بموکب مقدّس پيوست *
</p>
<p>
از اسلامبول مأمور بمراجعت بايران شد تا در ايران
</p>
<p>
بتبليغ امر اللّه پردازد و از بلاد و قری عبور نموده
</p>
<p>
احباب را از وقايع مستخبر سازد* چون اين خدمت را
</p>
<p>
انجام داد و آوازه طبل الست در سنهء ثمانين بلند شد
</p>
<p>
بلی بلی گويان و لبّيک زنان بارض سرّ پويان
</p>
<p>
گشت * بعد از فوز بلقاء و تجرّع صهباء وفاء بامر
</p>
<p>
محتوم عازم هر مرز و بوم گرديد تا در هر ارض و بوم
</p>
<p>
نداء بظهور حضرت ربّ قيّوم نمايد و بشارت بطلوع
</p>
<p>
شمس حقيقت دهد* فی الحقيقه شعلهء آتش بود و نائره
</p>
<p>
ص ٦٠
</p>
<p>
عشق سر کش در نهايت انجذاب بديار عبور نمود
</p>
<p>
و ببشارت کبری قلوب را روح موفور بخشيد هر
</p>
<p>
جمعی را شمع بود و هر محفلی را شاهد انجمن گشت
</p>
<p>
جام محبّت بدست گرفت و حريفان را سر مست نمود
</p>
<p>
با طبل و دهل قطع سبل مينمود تا بسجن اعظم وصول يافت *
</p>
<p>
آن ايّام ضيق شديد بود ابواب مسدود و راهها
</p>
<p>
مقطوع بلباس تبديل بدروازه عکا رسيد سيّد محمّد
</p>
<p>
و رفيق بی‌توفيق فوراً بحکومت سعايت نمودند که اين
</p>
<p>
شخص بخاری نيست ايرانيست محض جستجوی
</p>
<p>
خبر از جمال مبارک باين ديار سفر نموده فوراً او را
</p>
<p>
اخراج نمودند و در نهايت نوميدی بقصبهء صَفَد
</p>
<p>
حرکت نمود عاقبت بحيفا آمد و در مغاره ئی از کوه
</p>
<p>
کرمل مأوی کرد از يار و اغيار در کنار بود و شب و روز ناله و مناجات ميفرمود
</p>
<p>
مدّتی در اين حوالی معتکف بود و فتح باب را
</p>
<p>
منتظر* چون ميقات محتوم سجن منقضی شد
</p>
<p>
ص ٦١
</p>
<p>
و مظلوم آفاق در نهايت اقتدار جلوه فرمود ابواب
</p>
<p>
مفتوح گشت جناب نبيل مذکور با صدری مشروح
</p>
<p>
بحضور شتافت و مانند شمع بنار محبّت اللّه
</p>
<p>
ميگداخت و شب و روز در محامد دلبر دو
</p>
<p>
جهان و متعلّقين نظر بنسبت آستان غزل و قصائد
</p>
<p>
و مخمّس و مسدّس ميساخت و اکثر ايّام بشرف حضور مثول می يافت *
</p>
<p>
تا آنکه صعود واقع شد از مصيبت کبری
</p>
<p>
و رزيّهء عظمی چنان تزلزل در ارکان افتاد که
</p>
<p>
ميگرييد و ميلرزيد و فرياد و فغان باوج اعلی
</p>
<p>
ميرسيد مصيبت کبری را با سنه شداد تطبيق
</p>
<p>
نمود و بتحقيق رسيد که حضرت مقصود از وقايع مشهود اخبار داده‌اند *
</p>
<p>
باری، نبيل از هجران و حرمان چنان
</p>
<p>
سوزان و گريان گشت که هر کس مبهوت و حيران
</p>
<p>
ميشد ميسوخت و ميساخت و نرد جانفشانی
</p>
<p>
ميباخت تحمّل نماند صبر و قرار فرار
</p>
<p>
ص ٦٢
</p>
<p>
کرد آتش عشق شعله ور گرديد
</p>
<p>
طاقت صبوری طاق شد سر خيل عشّاق
</p>
<p>
گرديد بی‌محابا رو بدريا زد و تاريخ
</p>
<p>
وفات خويش را قبل از جانفشانی نوشت
</p>
<p>
و با کلمه غريق تطبيق نمود جان
</p>
<p>
بجانان باخت و از هجران و حرمان نجات يافت *
</p>
<p>
اين شخص محترم عالم و دانا بود
</p>
<p>
و فصيح و بليغ و ناطق و گويا قريحه‌اش
</p>
<p>
الهام صريحه بود و طبع روان و شعر
</p>
<p>
مانند آب زلال علی الخصوص قصيده بها بها
</p>
<p>
در نهايت انجذاب گفته و مدّت حيات را
</p>
<p>
از عنفوان جوانی تا سنّ نا توانی
</p>
<p>
بر عبوديّت و خدمت حضرت رحمن گذراند
</p>
<p>
تحمّل مشقّات کرده و متاعب و زحمات
</p>
<p>
ديده و از فم مطهّر بدايع کلمات شنيده
</p>
<p>
و تجلّی ملکوت انوار ديده و بنهايت آمال
</p>
<p>
ص ٦٣
</p>
<p>
رسيده و عاقبت در فراق نيّر آفاق طاقتش طاق
</p>
<p>
شد بدريا زد و غريق بحر فدا شد و برفيق اعلی
</p>
<p>
رسيد * عليه التّحيّة الوفيّة و عليه الرّحمة الواسعة
</p>
<p>
و له الفوز العظيم و الفيض المبين فی ملکوت ربّ العالمين*
</p>
<p>
-------------
</p>
<p>
جناب درويش صدق علی
</p>
<p>
هو اللّه
</p>
<p>
و از جملهء مهاجرين و مجاورين و مسجونين
</p>
<p>
جناب آقا صدق علی درويش و آزاد از بيگانه و خويش
</p>
<p>
بود در سلک عرفا بود و از جملهء ادبا ايّامی در
</p>
<p>
کسوت فقر بسر ميبرد و از ساغر طريقت باده سلوک
</p>
<p>
می‌آشاميد ولی چون مانند متصوّفين ديگر اوقات
</p>
<p>
خويش را صرف حشيش اغبر نمينمود بلکه خود را
</p>
<p>
از اوهام صوفيّه تزکيه و تصفيه ميکرد و جويای
</p>
<p>
ص ٦٤
</p>
<p>
حقّ بود و گويای حقّ و پويا در سبيل حقّ طبع
</p>
<p>
شعری در نهايت سلاست داشت و قصائدی در محامد
</p>
<p>
مظلوم آفاق مينگاشت از جمله قصائد قصيده
</p>
<p>
ايست که در حبس قشله گفته است شاه بيت آن قصيده اينست:
</p>
<p>
)هر تار ز گيسويت صد دل بکمند آورد
</p>
<p>
دل بر سر دل ريزد چون زلف بر افشانی )
</p>
<p>
باری، اين درويش آزاد در بغداد از دلبر بی
</p>
<p>
نشان نشان يافت و طلوع نيّر آفاق را از افق عراق
</p>
<p>
مشاهده نمود و از فيض اشراق بهره و نصيب برد
</p>
<p>
مفتون دلبر آفاق گشت و مجنون يار مهربان گرديد*
</p>
<p>
هر چند ساکت و صامت بود ولی ارکان و اعضايش
</p>
<p>
مانند لسان ناطق ببيان فائق بود * چون موکب
</p>
<p>
مبارک از دار السّلام در شرف حرکت بود بجان
</p>
<p>
شتافت و تمنّای مهتری يعنی سايسی در رکاب مبارک
</p>
<p>
کرد روز پياده با قافله پويا بود و شب بتيمار اسبها
</p>
<p>
ميپرداخت بجان و دل ميکوشيد و بعد از نصف
</p>
<p>
ص ٦٥
</p>
<p>
شب در بستر خواب می آرميد ولی بستر احرام بود و بالين خشتی خام *
</p>
<p>
باری، در بين راه قصائد ميسرود و در نهايت
</p>
<p>
شوق و وله غزلخوانی مينمود و سبب سرور احباب
</p>
<p>
و اصحاب بود اسم با مسمّی بود صدق محض بود
</p>
<p>
حبّ صرف پاک جان بود و آشفته دلبر مهربان *
</p>
<p>
در اين منصب عالی يعنی مهتری پادشاهی حقيقی
</p>
<p>
مينمود و بر سلطنت جهان مفخرت ميکرد هميشه
</p>
<p>
عاکف آستان بود و سر حلقه راستان تا آنکه قافله
</p>
<p>
سالار عشق باسلامبول و ادرنه و سجن عکا رسيد *
</p>
<p>
در جميع اين مراحل مقيم درگاه بود و مستقيم بر ايمان و ايقان *
</p>
<p>
در قشله شبی از قلم اعلی بنام او تخصيص يافت
</p>
<p>
که هر سال درويشان در آن شب انجمنی بيارايند
</p>
<p>
و گلزار و گلشنی مهيّا کنند و بذکر حقّ مشغول
</p>
<p>
گردند * بعد حقيقت درويشان از فم مطهّر بيان
</p>
<p>
گشت که مقصود از درويشان نفوسی عالم گرد
</p>
<p>
ص ٦٦
</p>
<p>
و شب و روز در طيش و نبرد نيستند بلکه مراد
</p>
<p>
نفوسی هستند که از ماسوی اللّه فارغ و بشريعة اللّه
</p>
<p>
متمسّک و در دين اللّه ثابت و بر ميثاق اللّه راسخ
</p>
<p>
و بر عبوديّت الهيّه قائم و در عبادت قدمی راسخ
</p>
<p>
دارند نه بمصطلح اهل ايران سر گشته و پريشان و حمل
</p>
<p>
بر ديگران و سر حلقه بی‌ادبان *
</p>
<p>
باری، اين درويش بزرگوار در ظلّ عنايت
</p>
<p>
پروردگار جميع حيات را بسر برد و در نهايت
</p>
<p>
انقطاع از ما سوی بود مواظبت بر خدمت
</p>
<p>
مينمود و از جان و دل خدمت ببندگان حقّ
</p>
<p>
ميکرد جميع را خادم بود و بر عبوديّت آستان قائم*
</p>
<p>
تا آنکه در جوار ربّ ودود خلع قميص وجود کرد
</p>
<p>
و از بصر سر نابود گرديد ولی ببصيرت سرّ
</p>
<p>
مشهود و بر سرير عزّت ابديّه جلوس نمود و از
</p>
<p>
اسيری اين عالم عنصری رهائی يافت و در جهانی
</p>
<p>
وسيع خيمه بر افراشت* زاده اللّه قرباً و وصالاً
</p>
<p>
و رزقه اللّه المشاهدة و اللّقاء فی عالم الاسرار مستغرقاً
</p>
<p>
ص ٦٧
</p>
<p>
فی بحر الانوار و عليه بهاء اللّه الابهی * قبر منوّرش در عکا است*
</p>
<p>
-----------------
</p>
<p>
ترجمه احوال آقا ميرزا محمود و آقا رضا عليهما بهاء اللّه
</p>
<p>
هو اللّه
</p>
<p>
و از جمله مهاجرين و مجاورين و مسجونين جناب
</p>
<p>
آقا ميرزا محمود از اهل کاشان عليه بهاء اللّه الابهی
</p>
<p>
و جناب آقا رضا از اهل شيراز بودند * اين دو نفس
</p>
<p>
مبارک مانند دو شمع محبّت اللّه بدهن معرفت اللّه
</p>
<p>
مشتعل بودند از بدو طفوليّت در ظلّ عنايات الهيّه
</p>
<p>
پنچاه و پنج سال بهر خدمتی موفّق شدند خدمات
</p>
<p>
اين دو نفس مقدّس خارج از تحرير و تقرير است *
</p>
<p>
زيرا چون موکب مبارک از بغداد توجّه باسلامبول
</p>
<p>
ص ٦٨
</p>
<p>
نمود در رکاب مقدّس جمّ غفيری حاضر بودند
</p>
<p>
و در راه قحطی و غلا اين دو شخص شخيص پای
</p>
<p>
پياده در جلو کجاوه هر روز هفت هشت فرسخ راه
</p>
<p>
طی ميکردند و خسته و نا توان بمنزل ميرسيدند
</p>
<p>
با نهايت خستگی فوراً تهيّه و تدارک طعام و طبخ
</p>
<p>
مينمودند و سبب راحتی ياران ميگشتند * فی الحقيقه
</p>
<p>
زحمتی ميکشيدند که فوق طاقت بشر بود زيرا
</p>
<p>
بعضی روزها تصادف ميکرد که در بيست و چهار
</p>
<p>
ساعت دو يا سه ساعت ميخوابيدند يعنی بعد از
</p>
<p>
اينکه همه احباب طعام تناول مينمودند آنان بشستن
</p>
<p>
و جمع آوری آلات و ادوات طبخ مشغول ميگشتند
</p>
<p>
تا نصف شب کار را با کمال ميرساندند و استراحت
</p>
<p>
ميکردند طلوع صبح نيز برخاسته جميع اسباب را
</p>
<p>
می بستند و در رکاب مبارک در جلو کجاوه ميرفتند *
</p>
<p>
ملاحظه کنيد بچه خدمت عظيمه موفّق شدند
</p>
<p>
و بچه موهبتی مخصّص گشتند که از بدايت خروج
</p>
<p>
بغداد و وصول باسلامبول در رکاب مبارک مشی
</p>
<p>
ص ٦٩
</p>
<p>
ميکردند سبب فرح و سرور کلّ احباب بودند
</p>
<p>
و باعث راحت و آسايش جميع حاضرين هر کسی
</p>
<p>
آنچه ميخواست مهيّا مينمودند *
</p>
<p>
باری، اين آقا رضا و آقا ميرزا محمود هر دو جوهر
</p>
<p>
محبّت اللّه بودند و منقطع از ما سوی اللّه * در اين
</p>
<p>
مدّت کسی صدای آنان را نشنيد و سبب تکدّر
</p>
<p>
خاطری نشدند بنهايت صداقت و امانت مشی
</p>
<p>
و حرکت مينمودند جمال مبارک نهايت عنايت را
</p>
<p>
در حقّ ايشان داشتند و هميشه بحضور مشرّف
</p>
<p>
ميشدند و جمال مبارک اظهار رضايت ميفرمودند *
</p>
<p>
آقا ميرزا محمود در بدايت بلوغ بود که از کاشان
</p>
<p>
ببغداد رسيد آقا رضا در بغداد مؤمن و موقن شد
</p>
<p>
ولی بحالتی بودند که وصف ندارد * انجمنی بودند
</p>
<p>
هفت نفر از اجلّهء احباب که در بغداد از بی
</p>
<p>
بضاعتی در اطاق خيلی حقير منزل داشتند
</p>
<p>
و معيشت بسيار سخت ولی بدرجه ئی روح و ريحان
</p>
<p>
داشتند که خود را در فردوس جنان ميديدند بی
</p>
<p>
ص ٧٠
</p>
<p>
نهايت مسرور و شادمان بودند* بعضی شبها تا الی صبح
</p>
<p>
بتلاوت مناجات مشغول بودند هر روز ميرفتند
</p>
<p>
و بکسب مشغول ميگشتند تا شام يکی ده پاره شايد
</p>
<p>
يکی بيست پاره و برخی ديگر چهل پنجاه پاره
</p>
<p>
بدست می آوردند و اين وجوه را در طعام شب
</p>
<p>
صرف مينمودند * روزی يکی از آنان بيست پاره
</p>
<p>
بدست آورد ديگران کسبی نکردند آن شخص
</p>
<p>
اين مبلغ زهيد را خرما گرفت و آورد هفت نفر آن را
</p>
<p>
طعام شام نمودند و بنهايت قناعت
</p>
<p>
معيشت ميکردند ولی در نهايت فرح و مسرّت بسر ميبردند *
</p>
<p>
باری، اين دو نفس محترم ايّام خويش را در
</p>
<p>
فضائل عالم انسانی بسر بردند بينا بودند و هوشيار شنوا
</p>
<p>
بودند و خوش گفتار آرزوئی جز رضای مبارک
</p>
<p>
نداشتند موهبتی جز خدمت آستان مقدّس نمی
</p>
<p>
شمردند * بعد از ظهور مصيبت کبری يعنی صعود
</p>
<p>
مبارک مانند شمع ميگداختند و آرزوی صعود
</p>
<p>
ص ٧١
</p>
<p>
ميکردند و بر عهد و ميثاق ثابت بودند و در
</p>
<p>
ترويج امر نيّر آفاق ساعی و فائق * عبدالبهاء را
</p>
<p>
مجالس و مؤانس و محلّ اعتماد در جميع امور معتمد
</p>
<p>
بودند و در نهايت خضوع و خشوع و مبتهل و متواضع *
</p>
<p>
در اين مدّت کلمه ئی از لسان آنان صادر نشد که
</p>
<p>
دلالت بر وجود کند هميشه فانی محض بودند *
</p>
<p>
تا آنکه در غياب عبدالبهاء صعود بملکوت عزّت ابديّه
</p>
<p>
نمودند بسيار متأثّر و متحسّر شدم که در وقت عروج
</p>
<p>
آنها بافق اعلی حاضر نبودم ولی بدل و جان حاضر
</p>
<p>
بودم و متأثّر و متحسّر امّا بحسب ظاهر وداع ننمودم
</p>
<p>
از اين جهت متأثّرم * عليهما التّحيّة و الثّناء و عليهما
</p>
<p>
الرّحمة و البهاء و اسکنهما اللّه فی جنّة المأوی و ظلّ
</p>
<p>
سدرة المنتهی مستغرقين فی بحر الانوار عند ربّهم العزيز المختار*
</p>
<p>
------------------
</p>
<p>
ص ٧٢
</p>
<p>
جناب پدر جان قزوينی
</p>
<p>
هو اللّه
</p>
<p>
و از جمله مهاجرين ببغداد مرحوم جناب پدر
</p>
<p>
جان قزوينی بود* اين پير زنده دل آشفتهء روی يار
</p>
<p>
بود و گل شکفتهء گلشن محبّت اللّه* چون ببغداد وارد
</p>
<p>
شد شب و روز تبتّل و مناجات مينمود هر چند بر
</p>
<p>
روی زمين مشی ميکرد ولی در اعلی علّيّين سير مينمود
</p>
<p>
محض امتثال امر الهی بکسب و کار مألوف بود* چون
</p>
<p>
بضاعتی نداشت چند جفت جوراب زير بغل در
</p>
<p>
کوچه و بازار گرفته ميگذشت و ميفروخت طرّاران
</p>
<p>
ميدزديدند نهايت مجبور بر اين شد که در دو کف
</p>
<p>
دست نهاده در کوچه و بازار عبور نمايد ولی بمناجات
</p>
<p>
مشغول ميشد که يک روز ملتفت شد که طرّاران
</p>
<p>
جورابها را از پيش چشم که در روی دست او
</p>
<p>
ص ٧٣
</p>
<p>
بوده ربوده‌اند و او ملتفت نبوده زيرا در عالم ديگر
</p>
<p>
سير ميکرد درست ملتفت نميشد حالتی عجيب داشت
</p>
<p>
هميشه مانند مست مدهوش بود*
</p>
<p>
باری، مدّتی بر اين منوال در عراق بسر برد
</p>
<p>
و در اکثر ايّام بشرف لقا فائز اسمش عبد اللّه بود
</p>
<p>
و لکن احبّا او را بپدر جان ملقّب نمودند* فی الحقيقه
</p>
<p>
کلّ را پدر مهربان بود عاقبت در ظلّ مبارک
</p>
<p>
بمقعد صدق عند مليک مقتدر پرواز نمود* طيّب
</p>
<p>
اللّه مضجعه بصيّب رحمته و شمله بلحظات اعين
</p>
<p>
رحمانيّته و عليه التّحيّة و الثّناء*
</p>
<p>
--------------------------------
</p>
<p>
جناب آقا شيخ صادق يزدی
</p>
<p>
و از جمله مهاجرين بغداد جناب شيخ صادق
</p>
<p>
يزدی بود* اين جناب صادق بوستان الهی را نخل
</p>
<p>
باسق بود و افق محبّت اللّه را نجم بارق* در ايّام عراق
</p>
<p>
ص ٧٤
</p>
<p>
بظلّ نيّر آفاق شتافت انقطاع و انجذاب اين نفس
</p>
<p>
مبارک بوصف نيايد محبّت مجسّم بود و عشق مشخّص
</p>
<p>
در شب و روز آنی از ذکر حقّ فراغت نداشت
</p>
<p>
و ابداً از دار دنيا و ما فيها خبر نداشت هميشه
</p>
<p>
مستغرق تذکّر و تبتّل و تضرّع بود و اکثر اوقات
</p>
<p>
ميگريست* جمال مبارک يک نظر عنايت خاصّی باو
</p>
<p>
داشتند و هر وقت باو عطف نظر مينمودند نهايت عنايت ظاهر بود*
</p>
<p>
روزی خبر دادند که آقا شيخ صادق دم عروج
</p>
<p>
است رفتم بعيادت ملاحظه شد که نفس آخر است
</p>
<p>
قولنج ايلاقوس نموده است* بساحت اقدس شتافتم
</p>
<p>
کيفيّت را عرض نمودم فرمودند برو دست بموضع
</p>
<p>
قولنج نِه و بگو يا شافی* رفتم ملاحظه شد که محلّ قولنج
</p>
<p>
ورم کرده نظير سيبی مثل سنگ بالا آمده و مانند
</p>
<p>
مار بر خود می پيچد و بی‌تاب است دست بر آن
</p>
<p>
موضع نهاده و توجّه نموده بلسان تضرّع يا شافی گفتم
</p>
<p>
فوراً برخاست قولنج زائل شد و آن ورم بتحليل رفت*
</p>
<p>
ص ٧٥
</p>
<p>
باری، اين روح مجسّم به حالت خوشی در عراق
</p>
<p>
بسر ميبرد تا آنکه موکب مبارک حرکت نمود
</p>
<p>
امتثالاً للامر در بغداد ماند ولی نائرهء محبّت اللّه
</p>
<p>
چنان شعله ميزد که بعد از وصول جمال مبارک بموصل
</p>
<p>
ديگر او را تحمّل نماند پای برهنه سر برهنه در رکاب
</p>
<p>
چاپار دويد دويد تا آنکه در آن صحرا در جوار رحمت
</p>
<p>
کبری آرميد* سقاه اللّه کأساً مزاجها کافور و انزل
</p>
<p>
علی جدثه المطهّر الماء الطّهور و عطّر ترابه بالمسک
</p>
<p>
الزّکی فی ذلک الصّحراء و انزل عليه طبقات من النّور*
</p>
<p>
---------------------------------
</p>
<p>
جناب شاه محمّد امين
</p>
<p>
هو اللّه
</p>
<p>
جناب شاه محمّد الملقّب بامين از قدمای احبّای
</p>
<p>
الهی بود و سر گشته و سودائی در عنفوان جوانی ندای
</p>
<p>
الهی شنيد و توجّه بملکوت ربّانی نمود پرده اوهام
</p>
<p>
بدريد و بمقصود دل و جان رسيد* شبهات قوم
</p>
<p>
ص ٧٦
</p>
<p>
و شدائد لوم او را مانع و حائل نگشت و کثرت مصائب
</p>
<p>
متزلزل ننمود در کمال ثبوت و استقامت يوم ظهور
</p>
<p>
نور حقيقت معرضين و معترضين را مقاومت کرد* هر
</p>
<p>
چه بر القاء شبهات افزودند بر ثبات و استقامت افزود
</p>
<p>
و هر چه آزار و اذيّت بيشتر کردند قدم پيشتر نهاد
</p>
<p>
مفتون جمال کبريا شد و مجنون جمال ابهی گشت*
</p>
<p>
نائرهء محبّت اللّه بود و فوّاره معرفت اللّه آتش عشق
</p>
<p>
چنان شعله زد که صبر و قرار نيافت و تحمّل فراق ننمود
</p>
<p>
از موطن خويش ولايت يزد برون آمد ريگ هامون را
</p>
<p>
پرند و پرنيان يافت و چون نسيم صبا کوه
</p>
<p>
و بيابان پيمود تا آنکه بکوی دوست بسر منزل
</p>
<p>
جانان رسيد از دام فراق نجات يافت و بشرف لقا در عراق فائز گشت*
</p>
<p>
چون بخلوتگاه دلبر آفاق راه يافت از هر
</p>
<p>
فکری خالی شد و از هر قيدی رهائی يافت و مظهر
</p>
<p>
عنايات نامتناهی شد* ايّامی چند در عراق بود مأمور
</p>
<p>
برجوع بايران گرديد ايّامی چند در ايران بسر برد
</p>
<p>
ص ٧٧
</p>
<p>
و با ياران مؤانس و مجالس گشت و نفس طاهر سبب
</p>
<p>
اشتعال و انجذاب دوستان شد و هر يک از احبّا را
</p>
<p>
وله و شوقی جديد داد* بعد از مدّتی با جناب ميرزا
</p>
<p>
ابوالحسن امين ثانی عليه بهاء اللّه الابهی در سجن
</p>
<p>
اعظم وارد و در اين سفر بتعب و مشقّت بسيار گرفتار
</p>
<p>
زيرا دخول در سجن بسيار دشوار حتّی در حمّام
</p>
<p>
بشرف لقا فائز گشت و حضرت امين ثانی ميرزا ابو
</p>
<p>
الحسن چنان مشاهده کبريا بر او تأثير کرد که
</p>
<p>
لرزيد و پای لغزيد و بيفتاد و رأس مجروح شد و دم جاری گشت*
</p>
<p>
باری، حضرت امين مذکور يعنی شاه محمّد
</p>
<p>
بشرف لقب امين فائز شد و مظهر الطاف بی‌پايان
</p>
<p>
گشت و حامل الواح الهيّه شد و در نهايت انجذاب
</p>
<p>
دل و جان بايران شتافت و بکمال امانت بخدمت
</p>
<p>
برخاست خدمات نمايان نمود و يارانرا راحت دل
</p>
<p>
و جان گشت* اين شخص بزرگوار در همّت و غيرت
</p>
<p>
بی‌نظير بود و در خدمات بی‌مثيل و در بين خلق
</p>
<p>
ص ٧٨
</p>
<p>
ظلّ ظليل صيتش بعبوديّت آستان مقدّس منتشر
</p>
<p>
و صوتش در محافل ياران مشتهر دقيقه ئی آرام نداشت
</p>
<p>
و در بستر راحت شبی نيارميد و سر ببالين آسايش
</p>
<p>
ننهاد شب و روز مانند طيور در پرواز بود و بمثابه
</p>
<p>
آهوی برّ وحدت پويان و دوان جميع ياران مسرور
</p>
<p>
و شادمان هر نفسی را بشارتی بود و هر طالبی را
</p>
<p>
اشارتی سر گشته کوی يار مهربان بود و گمگشتهء
</p>
<p>
باديه محبّت جانان در دشت و باديه باد پيما بود و در
</p>
<p>
کهسار بی‌صبر و بی‌قرار هر روزی در اقليمی بود
</p>
<p>
و هر شبی در کشوری مقيم ابداً آرام نداشت و بر
</p>
<p>
خدمت قيام نمود تا آنکه در آذربايجان در ميان دوآب
</p>
<p>
گرفتار بدست اشرار اکراد گشت* آن عوانان بدون
</p>
<p>
جستجوی حال آن بيگناه بگمان ديگران مظلوماً شهيد
</p>
<p>
نمودند گمان کردند که آن غريب نيز نظير طوائف ديگر
</p>
<p>
است و بدخواه کردان و بی‌هنر*
</p>
<p>
خبر شهادت چون بارض سجن رسيد جميع
</p>
<p>
مسجونين محزون و دلخون شدند و بر مظلوميّت آن
</p>
<p>
ص ٧٩
</p>
<p>
بزرگوار بگريستند حتّی در ساحت اقدس آثار حزن
</p>
<p>
ظاهر و مشهود بود* از قلم اعلی ذکر آن شهيد دشت
</p>
<p>
بلا با نهايت عنايت صادر و همچنين الواح متعدّده در
</p>
<p>
حقّ او نازل و حال در جوار رحمت کبری در جنّت
</p>
<p>
ابهی با طيور قدس همدم و همراز و در محفل تجلّی
</p>
<p>
غرق انوار و ذکر و ستايشش در السن و افواه و بطون
</p>
<p>
اوراق الی ابد الآباد باقی و بر قرار* عليه التّحيّة و الثّناء
</p>
<p>
و عليه البهاء الابهی و عليه الرّحمة الکبری*
</p>
<p>
-----------------------------
</p>
<p>
جناب مشهدی فتّاح
</p>
<p>
جناب مشهدی فتّاح عليه البهاء الابهی* اين
</p>
<p>
روح مجسّم زهد و تقوای مصوّر برادر پاک گهر جناب
</p>
<p>
حاجی علی عسکر است بدلالت برادر بشريعت اللّه
</p>
<p>
وارد و بمثابه دو پيکر يعنی جوزاء در نقطهء واحده
</p>
<p>
جمع شدند و بنور هدايت کبری منوّر گشتند*
</p>
<p>
اين شخص محترم با حاجی علی عسکر در جميع
</p>
<p>
ص ٨٠
</p>
<p>
مراتب همعنان بود و شريک ايمان و سهيم وجدان
</p>
<p>
حتّی در هجرت از آذربايجان بارض سرّ * اين دو
</p>
<p>
برادر در جميع مراتب و شئون وجود بمثابه شخص
</p>
<p>
واحد بودند در مشرب در مسلک در مذهب در
</p>
<p>
اخلاق در اطوار در ايمان در ايقان در عرفان در
</p>
<p>
اطمينان حتّی در سجن اعظم هميشه با هم بودند* آنچه
</p>
<p>
از ما يملک دنيا داشت مال التّجاره بود در ادرنه امانت
</p>
<p>
گذاشت بعد بی‌انصافان آن اموال را از ميان بردند*
</p>
<p>
در سبيل الهی پا کبازی نمود و در سجن اعظم
</p>
<p>
بنهايت قناعت بسر برد وفانی محض بود ابداً از اين
</p>
<p>
شخص کلمه ئی که دلالت بر وجود کند استماع نشد
</p>
<p>
هميشه در زاويه سجن منزوی و در گوشه صمت
</p>
<p>
و سکوت معتکف بذکر اللّه مشغول در جميع احوال
</p>
<p>
در حالت تنبّه و تضرّع بود تا آنکه مصيبت کبری
</p>
<p>
رخ نمود و از شدّت حزن و احتراق تحمّل فراق ننمود
</p>
<p>
بعد از صعود عروج بملکوت ابهی کرد* طوبی له ثمّ
</p>
<p>
طوبی بشری له ثمّ بشری و عليه البهآء الابهی*
</p>
<p>
ص ٨١
</p>
<p>
جناب نبيل قائن
</p>
<p>
هو اللّه
</p>
<p>
جناب نبيل قائن ملّا محمّد علی عليه بهاء اللّه
</p>
<p>
الابهی* اين شخص عظيم از کسانی است که قبل از
</p>
<p>
طلوع صبح هدی نقطه اولی روحی له الفدا منجذب
</p>
<p>
جمال مبارک شد و صهبای عرفان از دست ساقی
</p>
<p>
عنايت نوشيد * يعنی يکی از امراء پسر مير اسد اللّه خان
</p>
<p>
امير قائن در طهران برسم رهن سياسی مأمور اقامت
</p>
<p>
بود و جناب ملّا محمّد علی محافظ و مربّی آن زيرا امير
</p>
<p>
جوان بود و دور از پدر مهربان* از اين جهت که امير
</p>
<p>
غريب و در طهران مقيم بود جمال مبارک نهايت
</p>
<p>
عنايت را در حقّ او مبذول ميداشتند * بسا شبها که
</p>
<p>
در درخانه مهمان بود و جناب ملّا محمّد علی الملقّب
</p>
<p>
ص ٨٢
</p>
<p>
بنبيل قائن همدم آن* اين پيش از ظهور نقطه اولی روحی له الفدا بود *
</p>
<p>
اين سرور ثقات در آن اوقات منجذب جمال
</p>
<p>
مبارک گشت و در هر محفل و مجلسی لسان بستايش
</p>
<p>
در نهايت وله و عشق گشود و بقاعده سابق کرامات
</p>
<p>
عظيم روايت مينمود که من بديده خود مشاهده
</p>
<p>
نمودم و بسمع خود شنيدم * باری، شور و شعفی عجيب
</p>
<p>
داشت و بنار عشق احتراق عظيم با اين حالت با امير
</p>
<p>
مراجعت بقائن نمود* تا آنکه حضرت فاضل جليل
</p>
<p>
الملقّب بنبيل اکبر جناب آقا محمّد قائنی روح المخلصين
</p>
<p>
له الفدا بعد از اجازه اجتهاد از مرحوم شيخ
</p>
<p>
مرتضی و وصول ببغداد و اشتعال بنار محبّت اللّه بايران
</p>
<p>
شتافت و جميع علماء و مشاهير مجتهدين معترف بفضل
</p>
<p>
و کمال و فنون و علوم و علوّ منزلت ايشان بودند چون
</p>
<p>
وارد بقائن گشت بی‌محابا زبان بتبليغ گشود *
</p>
<p>
جناب ملّا محمّد علی بمجرّد استماع نام مبارک فوراً
</p>
<p>
منجذب حضرت اعلی شد و فرمود من بشرف
</p>
<p>
ص ٨٣
</p>
<p>
حضور جمال مبارک در طهران فائز شدم و در وهله
</p>
<p>
اولی مشتعل بنار محبّت او گشتم *
</p>
<p>
باری، اين شخص محترم علويّت آسمانی داشت
</p>
<p>
و موهبت ربّانی در قريه خويش سرچاه علم هدايت
</p>
<p>
کبری بر افراشت و زبان بتبليغ گشود * خاندان
</p>
<p>
خويش را هدايت کرد و بسائر نفوس پرداخت
</p>
<p>
جمّ غفيری را بر شريعت محبّت اللّه وارد نمود و از
</p>
<p>
هدايت کبری نصيب بخشيد * با وجود آنکه مير
</p>
<p>
علم خان حاکم قائن را همواره يار غار بود و خدمات
</p>
<p>
فائقه نمود و امين محترم بود آن امير بی‌باک محض
</p>
<p>
ايمان و ايقان اين جان پاک بکمال غضب قيام نمود
</p>
<p>
و بغارت و نهب پرداخت زيرا خوف از ناصر الدّين
</p>
<p>
شاه داشت حضرت نبيل اکبر را اخراج کرد و جناب
</p>
<p>
نبيل قائن را تالان و تاراج نمود بعد از حبس و زجر
</p>
<p>
سر گردان ديار کرد و آواره دشت و کهسار نمود *
</p>
<p>
اين شخص نورانی بلای ناگهانی را کامرانی
</p>
<p>
شمرد و تالان و تاراج را تاج جهانبانی انگاشت
</p>
<p>
ص ٨٤
</p>
<p>
و سرگونی را شادکامی و اعظم موهبت ربّانی شمرد *
</p>
<p>
مدّتی در طهران بظاهر پريشان و بی‌سر و سامان
</p>
<p>
بسر برد ولی بباطن در نهايت روح و ريحان *
</p>
<p>
و هذا شأنُ کلّ نفس ثبتت علی الميثاق * بمحافل
</p>
<p>
بزرگان راه داشت و از حقيقت احوال امراء آگاه لهذا
</p>
<p>
با بعضی ملاقات ميکرد و آنچه بايد و شايد القا
</p>
<p>
مينمود ياران الهی را تسلّی خاطر بود و بدخواهان
</p>
<p>
جمال مبارک را سيف شاهر از نفوسی بود که در
</p>
<p>
قرآن عظيم ميفرمايد لا تأخذه فی اللّه لومة لائم *
</p>
<p>
شب و روز مشغول بنشر نفحات بود و انتشار
</p>
<p>
آيات بيّنات بقدر قوّه خويش ميکوشيد و باده
</p>
<p>
محبّت اللّه مينوشيد چون بحر پر جوش بود و چون ابر پر خروش *
</p>
<p>
تا آنکه از سجن اعظم اجازه حضور از برای
</p>
<p>
او رفت زيرا در طهران بشيدائی و رسوائی پيرهن
</p>
<p>
چاک نمود و معروف عموم و بی‌باک بود و صبر و شکيب
</p>
<p>
نميدانست و محابا و مدارا نمی شناخت لهذا بی خوف
</p>
<p>
ص ٨٥
</p>
<p>
و بيم بود ولی خطر عظيم * چون بسجن رسيد عوانان
</p>
<p>
او را اخراج کردند آنچه کوشيد بدخول سجن راهی
</p>
<p>
نيافت مجبوراً بناصره شتافت ايّامی چند در آنجا فريداً
</p>
<p>
وحيداً با دو سليل خويش آقا غلامحسين و آقا علی اکبر
</p>
<p>
در نهايت تذلّل و ابتهال بسر ميبرد * تا آنکه تدبيری
</p>
<p>
در دخول او بسجن گرديد و احضار بزندان ابرار شد
</p>
<p>
بحالتی وارد سجن گشت که خارج از تحرير و تقرير
</p>
<p>
است و بشرف لقا فائز گرديد و چون به ساحت
</p>
<p>
اقدس رسيد و بصرش روی جمال مبارک ديد بلرزيد
</p>
<p>
و بيفتاد و بيهوش شد بعد از اظهار عنايت برخاست
</p>
<p>
و ايّامی چند خفيّاً در قشله بود بعد مراجعت
</p>
<p>
بناصره کرد* جميع اهل ناصره در احوال او حيران
</p>
<p>
بودند که اين شخص واضح است که جليل است
</p>
<p>
و البتّه در وطن خود معروف و بی‌مثيل چگونه زاويه
</p>
<p>
ناصره را انتخاب کرده و بمعيشت پر عسرتی راضی
</p>
<p>
شده * باری، بعد از اينکه ابواب سجن مطابق وعد
</p>
<p>
اسم اعظم جمال قدم مفتوح شد و جميع ياران
</p>
<p>
ص ٨٦
</p>
<p>
و مسافرين در نهايت عزّت و راحت داخل و خارج
</p>
<p>
قلعه ميشدند جناب ملّا محمّد علی نبيل قائن هر
</p>
<p>
ماهی می آمد و بشرف لقا فائز ميشد ولی بحسب
</p>
<p>
امر مبارک قرارگاه مدينه ناصره بود * در آنجا چند
</p>
<p>
نفر از مسيحيان را تبليغ نمود و شب و روز بر مظلوميّت
</p>
<p>
جمال مبارک ميگريست و مدار معيشتش شراکت با من
</p>
<p>
بود يعنی سه قران من سرمايه دادم و ايشان آنرا سوزن
</p>
<p>
گرفتند و اين را متاع تجارت قرار دادند زنهای
</p>
<p>
ناصره تخم مرغ ميدادند و از ايشان سوزن ميگرفتند
</p>
<p>
روزی سی چهل تخم جمع ميکرد هر تخمی به سه سوزن
</p>
<p>
تخم‌ها را می فروخت و از منفعت آن گذران ميکرد
</p>
<p>
لهذا هر روز مجدّد از آقا رضا سوزن ميخواست زيرا
</p>
<p>
کاروان بين عکا و ناصره هر روز بود* سبحان اللّه دو
</p>
<p>
سال باين سرمايه گذران کرد و لسان بشکرانه
</p>
<p>
ميگشود * ملاحظه کنيد که چه قدر قناعت داشت
</p>
<p>
که همه اهل ناصره ميگفتند از حرکات و روش اين
</p>
<p>
مرد پير واضح است که ثروتی بی‌پايان دارد ولی
</p>
<p>
ص ٨٧
</p>
<p>
چون در غربت است محافظه ميخواهد و بسوزن
</p>
<p>
فروشی ثروت خويش مستور ميدارد *
</p>
<p>
هر وقت که بحضور مبارک مشرّف ميشد
</p>
<p>
مظهر عنايت جديد ميگشت و اين عبد را مونس
</p>
<p>
جان و نديم روز و شب بود هر وقت که احزان
</p>
<p>
هجوم ميکرد او را احضار ميکردم بمجرّد ملاقات
</p>
<p>
مسرّت رخ ميداد * چه قدر خوش صحبت بود
</p>
<p>
و خوش مشرب و گشاده روی و آزاد قلب از هر
</p>
<p>
قيدی رهائی يافته همواره در پرواز بود عاقبت
</p>
<p>
در سجن اعظم مسکن و مأوی نمود و هر روز بشرف لقا فائز ميشد *
</p>
<p>
تا آنکه روزی در بازار شخصی قبر کن حاجی
</p>
<p>
احمد نام را ديد و با بعضی دوستان همراه بود
</p>
<p>
با وجود آنکه در نهايت صحّت و عافيت بود خنده کنان
</p>
<p>
بقبر کن گفت با من بيا با احباب متّفقاً با قبر کن
</p>
<p>
بنبيّ اللّه صالح رفت گفت ای حاجی احمد من از
</p>
<p>
تو خواهشی دارم و آن اينست چون از اين عالم
</p>
<p>
ص ٨٨
</p>
<p>
بجهان ديگر انتقال نمايم قبر من را در اينجا بکن
</p>
<p>
يعنی در جوار حضرت غصن اطهر خواهش من
</p>
<p>
اينست و بخششی باو نمود * بعد از غروب آفتاب
</p>
<p>
خبر دادند که جناب نبيل قائن بيمار شده‌اند فوراً
</p>
<p>
اين عبد بمنزل ايشان رفت ملاحظه شد که نشسته اند
</p>
<p>
و صحبت ميفرمايند و بسيار شادمانند
</p>
<p>
و ميخندند و شوخی و مزاح ميکنند ولی عرق از سر
</p>
<p>
و صورت ايشان بدون سبب جاری است امّا شديد
</p>
<p>
و جز اين بيماری ندارند عرق آمد آمد تا اينکه
</p>
<p>
بيحال شدند و در بستر خوابيدند دم صبح صعود فرمودند *
</p>
<p>
جمال مبارک نهايت عنايت در حقّ او اظهار
</p>
<p>
داشتند و الواح مبارکه شتّی در حقّ او نازل
</p>
<p>
و بعد از صعودش هر وقت بمناسبتی ذکر ايمان و ايقان
</p>
<p>
و انجذاب او را ميفرمودند که اين شخصی است
</p>
<p>
که قبل از ظهور حضرت اعلی روحی له الفداء منجذب
</p>
<p>
بنفحات جنّت ابهی شد طوبی له و حسن مآب
</p>
<p>
ص ٨٩
</p>
<p>
بشری له من هذه الموهبة الکبری و يختصّ اللّه بفضله من يشاء *
</p>
<p>
-----------------
</p>
<p>
جناب آقا سيّد محمّد تقی منشادی
</p>
<p>
هو اللّه
</p>
<p>
جناب آقا سيّد تقی منشادی منشأش قريه
</p>
<p>
منشاد بود در جوانی نفحه رحمانی بمشام رسيد
</p>
<p>
و حالات روحانی رخ داد فکرش ربّانی شد قلب
</p>
<p>
نورانی گشت توفيقات سبحانی رخ داد * نداء
</p>
<p>
آسمانی چنان وله و طرب بخشيد که راحت منشاد
</p>
<p>
بباد داد و تارک اقربا و اولاد شد و سر گشته
</p>
<p>
کوه و بيابان گشت قطع مراحل نمود تا بسواحل
</p>
<p>
رسيد سفر دريا کرد تا بمدنيه حيفا واصل شد
</p>
<p>
بسوی عکا شتافت تا بشرف لقا فائز گرديد * در
</p>
<p>
بدايت در حيفا دکّان صغيری بگشاد و بکسب
</p>
<p>
ضعيفی بپرداخت برکت شامل شد و نعمت کامل
</p>
<p>
ص ٩٠
</p>
<p>
گشت کاشانه لانه و آشيانه زائران شد و حين
</p>
<p>
ورود و وقت خروج ميهمان آن سرور آزادگان
</p>
<p>
بودند * و همچنين بتمشيت امور ياران ميپرداخت
</p>
<p>
و وسائط سفر حاضر ميکرد و در نهايت صدق
</p>
<p>
و استقامت قائم بود تا آنکه واسطه ارسال الواح
</p>
<p>
شد و وسيله تقديم عرائض گشت* اين خدمت را
</p>
<p>
بنهايت اتقان مجری داشت و بطرز دلنشين
</p>
<p>
جاری ميداشت در ارسال و مرسول محکم و متين
</p>
<p>
بود و معتمد و امين شهير آفاق شد و معروف
</p>
<p>
بلاد گرديد مظهر الطاف جمال مبارک شد و معدن
</p>
<p>
عدل و انصاف از تعلّق دنيا بکلّی آزاد بود و بخشونت
</p>
<p>
در معيشت معتاد نه در قيد طعام و خواب بود
</p>
<p>
و نه تعلّق براحت و آسايش داشت تنها در اطاقی
</p>
<p>
منزل داشت و اکثر شبها به رغيفی ميگذراند و در
</p>
<p>
گوشه ئی می خفت ولی مسافرين را ماء معين بود
</p>
<p>
بالين راحت مهيّا ميکرد و بقدر قدرت سفره مهنّا
</p>
<p>
ميگسترد روی شکفته و خندان و اخلاق پر روح
</p>
<p>
ص ٩١
</p>
<p>
و ريحان بعد از صعود نيّر ملأ اعلی ثابت و راسخ
</p>
<p>
بر عهد و پيمان و مانند سيف قاطع در مقابل ناقضان *
</p>
<p>
آنان هر چند بلطايف الحيل کوشيدند و ما فوق
</p>
<p>
تصوّر احترام و مهربانی مجری داشتند و سفره ئی
</p>
<p>
مهنّا نهادند و عيش مهيّا شايان رايگان نمودند تا
</p>
<p>
بتوانند رخنه در ثبوت و رسوخ او نمايند روز بروز
</p>
<p>
بر استقامت افزود و از هر فکری آزاد بود و از غير
</p>
<p>
ميثاق الهی بيزار * و چون مأيوس از تزلزل او
</p>
<p>
شدند انواع جفا روا داشتند و در صدد پريشانی
</p>
<p>
او افتادند ولی او جوهر ثبوت بود و حقيقت استقامت *
</p>
<p>
و چون بتحريک بيوفايان عبد الحميد خان در
</p>
<p>
صدد تعرّض باين عبد افتاد و جناب آقا سيّد تقی نزد
</p>
<p>
جمهور مشهور بارسال و مرسول اوراق لهذا مجبور
</p>
<p>
بر آن شدم که او را به پورت سعيد ارسال دارم و اوراق را
</p>
<p>
بوسائط غير معروفه نزد او فرستم و او باطراف
</p>
<p>
ارسال نمايد* باين تدبير بيوفايان و عوانان نتوانستند که
</p>
<p>
ص ٩٢
</p>
<p>
اوراق بدست آرند حتّی هيئت تفتيشيّه در اواخر
</p>
<p>
ايّام عبدالحميد چون حاضر گشتند و بتحريک
</p>
<p>
آشنايان بيگانه بفکر قلع و قمع شجره مبارکه افتادند
</p>
<p>
حتّی مصمّم بر آن شدند که اين عبد را يا بقعر
</p>
<p>
دريا اندازند و يا به فيزان بفرستند اين مقرّر
</p>
<p>
بود لهذا کوشيدند که ورقه ئی بدست آرند عاجز
</p>
<p>
و قاصر ماندند در بحبوحه تضييق شديد و هجوم
</p>
<p>
هر يزيد پليد باز ارسال و مرسول در نهايت اتقان بود *
</p>
<p>
خلاصه جناب مشار اليه کماهی حقّها باين
</p>
<p>
خدمت در پورتسعيد سنين عديده قائم بود و جميع
</p>
<p>
ياران از او خوشنود مسافرين ممنون مهاجرين مخجول
</p>
<p>
و ياران پورتسعيد در نهايت سرور ولی تحمّل گرمای
</p>
<p>
خطّه مصريّه نتوانست اسير فراش شد و به حُمّای
</p>
<p>
مُحرقه خلع ثياب نمود و از پورتسعيد بملکوت ربّ
</p>
<p>
مجيد پرواز کرد و ببارگاه کبريا صعود نمود *
</p>
<p>
اين جوهر تقی و گوهر عقل و نهی فضائل و خصائلی
</p>
<p>
ص ٩٣
</p>
<p>
داشت که محيّر عقول فحول رجال بود هيچ فکری
</p>
<p>
جز فکر حقّ نداشت و هيچ اميدی جز رضای
</p>
<p>
ربّ وحيد نخواست مظهر حتّی اجعل اورادی
</p>
<p>
و اذکاری ورداً واحداً و حالی فی خدمتک سرمداً
</p>
<p>
بود * برّد اللّه لوعته بفيض الوصال و شفا علّته بدرياق
</p>
<p>
القرب فی ملکوت الجمال و عليه البهاء الابهی*
</p>
<p>
--------------------------
</p>
<p>
جناب آقا محمّد علی صبّاغ يزدی
</p>
<p>
هو اللّه
</p>
<p>
و از جمله مهاجرين جناب آقا محمّد علی صبّاغ
</p>
<p>
يزدی است* اين شخص غيور در عنفوان شباب در
</p>
<p>
عراق کشف حجاب نمود و پرده ارتياب بدريد
</p>
<p>
از اوهام نجات يافت و بظلّ عنايت ربّ الارباب
</p>
<p>
شتافت* شخصی بود بظاهر بی‌سواد ولی در نهايت
</p>
<p>
ذکاء و صادق الوداد بدلالت يکی از احباب بحضور
</p>
<p>
مبارک شرف مثول يافت و در ميان اغيار معروف
</p>
<p>
ص ٩٤
</p>
<p>
و مشهور گشت و در جوار بيت مبارک لانه و آشيانه
</p>
<p>
نمود و صبح و شام بحضور مشرّف و ايّامی در نهايت سرور و فرح بسر ميبرد *
</p>
<p>
تا آنکه موکب مبارک از بغداد بسمت
</p>
<p>
اسلامبول حرکت کرد ملازم رکاب بود و از نار
</p>
<p>
محبّت اللّه پر تب و تاب تا بمدينه قسطنطنيّه رسيديم *
</p>
<p>
چون دولت تکليف بسکون در ادرنه کرد آقا محمّد
</p>
<p>
علی مذکور را بجهت تمشيت عبور و مرور احباب
</p>
<p>
در قسطنطنيّه گذاشتيم و حرکت بارض سرّ شد *
</p>
<p>
اين شخص فريد و وحيد در عذاب شديد افتاد
</p>
<p>
زيرا نه مونسی نه مجالسی نه آشنائی نه يار مهربانی
</p>
<p>
بعد از دو سال بادرنه آمد و در جوار الطاف
</p>
<p>
مبارک پناه آورد به پيله وری مشغول شد * چون
</p>
<p>
دريای طغيان بجوش آمد و عوانان عرصه بر ياران
</p>
<p>
تنگ نمودند او نيز داخل اسيران بود و در معيّت
</p>
<p>
بقلعه عکا نفی شد * مدّتی در سجن اعظم بود تا
</p>
<p>
آنکه باراده مبارک بشهر صيدا رحلت کرد و در
</p>
<p>
ص ٩٥
</p>
<p>
آنجا مشغول بکسب و تجارت شد گاهی بشرف حضور
</p>
<p>
مثول می يافت و در شهر صيدا بسر ميبرد * در
</p>
<p>
اعمال و افعال در نهايت عزّت و اعتبار بود و سبب
</p>
<p>
علويّت در اعين و انظار* بعد از وقوع مصيبت کبری
</p>
<p>
رجوع بعکا نمود و در جوار روضه مبارکه روحی
</p>
<p>
لتربته الفدا مابقی حيات را بسر برد * جميع ياران
</p>
<p>
از او راضی و مقرّب درگاه کبريا به اين حالت بافق
</p>
<p>
عزّت ابديّه شتافت و متعلّقين را بنار حسرت
</p>
<p>
بگداخت مظهر الطاف بود و ممدوح الاوصاف
</p>
<p>
قنوع و شکور بود و وقور و صبور* عليه البهاء
</p>
<p>
الابهی و انزل اللّه علی قبره طبقات
</p>
<p>
النّور من السّماء قبر طيّبش در عکا است*
</p>
<p>
ص ٩٦
</p>
<p>
جناب آقا عبد الغفّار از اهل اصفهان
</p>
<p>
هو اللّه
</p>
<p>
و از جمله مهاجرين و مجاورين و مسجونين جناب
</p>
<p>
آقا عبد الغفّار از اهل اصفهان است * اين شخص
</p>
<p>
هوشيار سالهای چند در مرز و بوم روم سياحت
</p>
<p>
و تجارت ميکرد تا آنکه سفری بعراق نمود * بنفس
</p>
<p>
پاک جناب آقا محمّد علی از اهل صاد بدرگاه پاک
</p>
<p>
مقدّس مليک وجود و حقيقت موجود پناه برد
</p>
<p>
پرده اوهام دريد و بجناح فلاح و نجاح در فضای
</p>
<p>
محبّت اللّه بر پريد حجاب رقيقی داشت لهذا بالقاء
</p>
<p>
کلمه ئی از عالم موهوم رهائی يافت و بحضرت معلوم
</p>
<p>
پيوست و هنگام سفر از عراق بمدينه کبری و در
</p>
<p>
ص ٩٧
</p>
<p>
بين راه همدم و همراز بود و هم نغمه و هم آواز و ترجمان
</p>
<p>
جميع احباب زيرا در ترکی ماهر بود و جميع احبّا
</p>
<p>
در آن لسان قاصر بنهايت روح و ريحان سفر بانتهی
</p>
<p>
رسيد و در مدينه کبری مؤانس و مجالس بود *
</p>
<p>
و همچنين در ارض سرّ و همچنين مسجوناً همراه تا
</p>
<p>
بمدينه حيفا رسيديم* عوانان خواستند که او را بقبرس
</p>
<p>
ببرند جزع و فزع نمود خواست در سجن عکاء همدم
</p>
<p>
باشد چون عوانان او را بقوّه جبريّه مانع
</p>
<p>
شدند خود را از فراز کشتی بدريا انداخت
</p>
<p>
ولی مأمور بی‌حيا ابداً متنبّه نگشت از دريا برون
</p>
<p>
آورد و در کشتی مسجون نمود و بعنف و جبر
</p>
<p>
بقبرس برد * در ماغوسا مسجون بود ولی بهر وسيله
</p>
<p>
بود مجال فرار يافت و بسوی عکا شتافت در عکا نام
</p>
<p>
خويش را عبد اللّه نهاد تا از شرّ عوانان محفوظ
</p>
<p>
و مصون ماند و در ظلّ عنايت مستريح بود و اوقات
</p>
<p>
بروح و ريحان ميگذشت تا آنکه نيّر اعظم بافق
</p>
<p>
اعلی صعود فرمود پريشان شد و اسير احزان گشت
</p>
<p>
ص ٩٨
</p>
<p>
بی‌سر و سامان گرديد * تا آنکه بمدينه شام سفر کرد
</p>
<p>
ايّامی در آنجا در کلبه احزان لانه و آشيانه نمود و شب
</p>
<p>
و روز بماتم و غم بسر ميبرد عاقبت عليل شد محض
</p>
<p>
پرستاری و مواظبت جناب حاجی عبّاس را روانه
</p>
<p>
نموديم تا نهايت مواظبت و معالجه و پرستاری مجری نمايد و هر روز خبر بدهد *
</p>
<p>
باری، جناب عبد الغفّار شب و روز با پرستار
</p>
<p>
صحبت مينمود و آرزوی پرواز بجهان اسرار ميکرد
</p>
<p>
تا آنکه در غربت و هجرت و فراق رحلت بآستان
</p>
<p>
مقدّس نيّر آفاق نمود* فی الحقيقه شخصی بود حليم
</p>
<p>
و بردبار و سليم و خوش رفتار و خوش خلق و خوش
</p>
<p>
گفتار* عليه التّحيّة و الثّناء و عليه البهاء الابهی و عليه
</p>
<p>
الرّحمة من ربّه العليّ الاعلی * تراب خوش مشامش در شام است*
</p>
<p>
--------------
</p>
<p>
ص ٩٩
</p>
<p>
جناب آقا علی نجف آبادی
</p>
<p>
هو اللّه
</p>
<p>
و از جمله مهاجرين و مجاورين جناب آقا علی
</p>
<p>
نجف آبادی است * اين جوان روحانی چون نداء
</p>
<p>
ربّ غفور شنيد از جام طهور سرمست شد و پرتو
</p>
<p>
ظهور مکلّم طور مشاهده نمود * بعنايت نور مبين
</p>
<p>
چون بعلم اليقين فائز گرديد بسجن اعظم شتافت
</p>
<p>
و مشاهده انوار عين يقين کرد و برتبه بلند حقّ
</p>
<p>
اليقين رسيد مدّتی مديد در ماحول مدينه مقدّسه
</p>
<p>
الکاسب حبيب اللّه شد و در نهايت توکّل و تبتّل
</p>
<p>
و تضرّع ايّام بسر ميبرد و بسيار شخص مظلومی
</p>
<p>
بود و بی‌صدا و ندا و پر صبر و سکون اخلاق حميده
</p>
<p>
داشت واطوار پسنديده * جميع ياران از او راضی
</p>
<p>
ص ١٠٠
</p>
<p>
و خود او در درگاه احديّت مقبول و مرضيّ* در اواخر
</p>
<p>
ايّام چون احساس حسن ختام نمود بمدينه مقدّسه
</p>
<p>
سجن اعظم حاضر شد بورود ضعيف و عليل
</p>
<p>
گشت و شب و روز تضرّع بدرگاه ربّ جليل
</p>
<p>
مينمود انفاس حيات منتهی گشت و ابواب صعود
</p>
<p>
بملکوت اعلی مفتوح شد و از اين جهان خاک رو
</p>
<p>
بگرداند و بجهان پاک توجّه کرد *
</p>
<p>
حالت پر رقّتی داشت هميشه متنبّه و متذکّر بود
</p>
<p>
و در اواخر ايّام بسيار منقطع گشت و از هر آلود‌گی
</p>
<p>
مقدّس و منزّه بود * در چنين حالت پر حلاوتی
</p>
<p>
ترک لانه و آشيانه اين جهان نمود و خيمه و خرگاه
</p>
<p>
در جهان بالا زد * عطّر اللّه مشامه بنفحة قدسيّة من
</p>
<p>
العفو و الغفران و نوّر بصره بمشاهدة الجمال فی ملکوت
</p>
<p>
الجلال و روّح روحه بنسمات مسکيّة تعبق من
</p>
<p>
ملکوت الابهی * و عليه التّحيّة و الثّناء* قبر طيّب طاهرش در عکا است*
</p>
<p>
--------------------------
</p>
<p>
ص ١٠١
</p>
<p>
جناب مشهدی حسين و مشهدی محمّد آذربايجانی
</p>
<p>
هو اللّه
</p>
<p>
و از جمله مهاجرين و مجاورين جناب مشهدی
</p>
<p>
حسين و مشهدی محمّد آذربايجانی است * اين دو نفس
</p>
<p>
مبارک از احبّای آذربايجانند و در وطن خويش
</p>
<p>
قدم پيش نهادند و از بيگانه و خويش آزاد گشتند
</p>
<p>
و بنياد ثبوت و استقامت نهادند از حجبات اوهام
</p>
<p>
رهيدند و بعنايت و الطاف مليک وجود سر
</p>
<p>
بسجود نهادند * دو نفس مبارکی بودند در نهايت
</p>
<p>
صدق و صفا و در غايت فقر و فنا و مظهر تسليم
</p>
<p>
و رضا منجذب بنور هدی بودند و مستبشر ببشارات
</p>
<p>
کبری* از آذربايجان برخاستند و بارض سرّ
</p>
<p>
شتافتند مدّتی در اطراف آن مدينه مبارکه در قصبه
</p>
<p>
ص ١٠٢
</p>
<p>
قرق کليسا بسر ميبردند روز در تضرّع و تبتّل
</p>
<p>
بودند و شب را بگريه و زاری ميگذرانيدند و بر
</p>
<p>
مظلوميّت نيّر آفاق ناله و فغان مينمودند * در زمان
</p>
<p>
سرگونی بعکا چون حاضر در شهر نبودند دستگير
</p>
<p>
نگشتند در آن حوالی با قلبی سوزان و چشمی گريان
</p>
<p>
بسر ميبردند چون از عکا خبر صحيح گرفتند
</p>
<p>
ترک ديار روم نمودند و باين مرز و بوم شتافتند* فی
</p>
<p>
الحقيقه دو نفس نفيس بودند و دو بنده صادق
</p>
<p>
جمال مبارک صفای قلب آنان بوصف نيايد و ثبات
</p>
<p>
و استقامتشان از بيان خارج *
</p>
<p>
در خارج عکاء در باغ فردوس ايّام بسر ميبردند
</p>
<p>
و بفلاحت و زراعت مشغول بودند و لسان بشکرانه
</p>
<p>
ميگشودند که الحمد للّه موفّق شدند که دو باره بجوار
</p>
<p>
عنايت رسيدند* ولی چون از اهالی آذربايجان بودند
</p>
<p>
و بهوای سرد معتاد تحمّل حرارت اين بلاد ننمودند
</p>
<p>
و بدايت ورود بعکا بود و هوا بسيار وخيم آب
</p>
<p>
بسيار ثقيل * لهذا مريض و عليل شدند و بناخوشی
</p>
<p>
ص ١٠٣
</p>
<p>
مُحرقه و مُطبقه گرفتار گشتند ولی در نهايت
</p>
<p>
انبساط و انشراح صبر عجيبی داشتند و تحمّل غريبی*
</p>
<p>
در ايّام بيماری با وجود سورت حرارت و شدّت
</p>
<p>
مرض و عطش و اضطراب و انقلاب در نهايت سکون
</p>
<p>
و قرار بودند و مستبشر ببشارات اللّه * در حالتيکه
</p>
<p>
دل و جان بشکرانه حضرت رحمن مشغول با روح
</p>
<p>
و ريحان از اين جهان بجهان ديگر شتافتند و از اين
</p>
<p>
قفس بگلشن باقی پرواز نمودند * عليهما الرّحمة
</p>
<p>
و الرّضوان و عليهما التّحيّة و الثّناء و ادخلهما اللّه فی
</p>
<p>
عالم البقاء متمتّعين باللّقاء منشرحين
</p>
<p>
فی الملکوت الابهی * دو قبر منوّرشان در عکا است*
</p>
<p>
------------------
</p>
<p>
ص ١٠٤
</p>
<p>
جناب حاجی عبد الرّحيم يزدی
</p>
<p>
هو اللّه
</p>
<p>
و از جمله مهاجرين و مجاورين جناب حاجی
</p>
<p>
عبد الرّحيم يزدی است * اين نفس نفيس از اهالی
</p>
<p>
يزد بود و از بدايت حيات در نهايت زهد و تقوی
</p>
<p>
و در ميان مردم شخص مقدّس شهير و در عبادت
</p>
<p>
و مواظبت بر اعمال صالحه بی‌مثل و نظير * در نزد
</p>
<p>
کلّ بديانت مسلّم و شب و روز در عبوديّت درگاه
</p>
<p>
احديّت ثابت و محکم بی‌نهايت سليم و حليم و رحيم و حميم بود *
</p>
<p>
باری، چون استعداد کامل داشت بمجرّد استماع
</p>
<p>
نداء از ملکوت اعلی طبل الست را جواب بلی گفت
</p>
<p>
و بتمامه منجذب اشراق نيّر آفاق گشت و بی‌محابا
</p>
<p>
ص ١٠٥
</p>
<p>
بهدايت متعلّقان و آشنايان پرداخت در شهر شهير شد
</p>
<p>
و در نزد علماء سوء منفور و حقير لهذا مورد اذيّت
</p>
<p>
و بلا گرديد و مغضوب و مبغوض اهل نفس و هوی
</p>
<p>
شد * خلق شور يدند و علماء سوء در قتل او کوشيدند
</p>
<p>
حکومت نيز نهايت جور و جفا مبذول داشت حتّی
</p>
<p>
اين شخص سليم را اذيّت شديد نمودند چوب
</p>
<p>
و تازيانه زدند و زجر روز و شبانه نمودند لهذا مجبور
</p>
<p>
بر ترک اوطان گشت و آواره کوه و صحرا شد *
</p>
<p>
تا آنکه بارض مقدّس وارد گشت ولی در نهايت
</p>
<p>
ناتوانی هر کس ميديد گمان ميکرد نَفَس اخير است
</p>
<p>
و نهايت تحليل جسم عليل. لهذا بورود حيفا جناب
</p>
<p>
نبيل قائن ملّا محمّد علی بسرعت بعکا آمد و از اين
</p>
<p>
عبد رجا نمود که فوراً حاجی مذکور را بخواهيد
</p>
<p>
زيرا بی‌حد ناتوان و در سکرات موت است. گفتم
</p>
<p>
تا بقصر بروم و از حضور اجازت طلبم * فرمود که
</p>
<p>
اين بطول می انجامد و حاجی بعکا نميرسد من
</p>
<p>
مرادم اينست که نَفَس اخير در عکا برآرد و باين
</p>
<p>
ص ١٠٦
</p>
<p>
موهبت عظمی مشرّف گردد فوراً او را بخواهيد.
</p>
<p>
اين عبد نيز خواهش ايشان را پذيرفتم و فوراً حاجی
</p>
<p>
مذکور را خواستم چون بعکا رسيد اين عبد در او جز
</p>
<p>
همسی از حيات نديد گاهی چشم ميگشود و لکن
</p>
<p>
ابداً تکلّم نمينمود ولی از نفحات سجن اعظم حيات
</p>
<p>
جديد ديد و شوق لقا نفحه تازه در او دميد *
</p>
<p>
چون صبح بعيادت او رفتم حاجی را در نهايت
</p>
<p>
روح و ريحان يافتم بساحت اقدس رجای مثول
</p>
<p>
نمود گفتم موکول باذن و اجازه است انشاء اللّه
</p>
<p>
باين عنايت مخصّص ميگرديد* چند روز بعد اجازه
</p>
<p>
تشرّف حصول يافت و به پيشگاه حضور شتافت
</p>
<p>
چون بساحت اقدس رسيد روح حيات در او
</p>
<p>
دميد * بعد از مراجعت ملاحظه شد که حاجی حاجی
</p>
<p>
ديگر است و در نهايت صحّت و سلامت * جناب
</p>
<p>
نبيل قائن مبهوت گشت و گفت هوای سجن
</p>
<p>
ياران حقيقی را حيات جديد است *
</p>
<p>
باری، شخص مذکور در جوار عنايت ايّامی
</p>
<p>
ص ١٠٧
</p>
<p>
بسر ميبرد و شب و روز بذکر و فکر تلاوت آيات
</p>
<p>
و مواظبت بر عبادات می گذارند لهذا معاشرت
</p>
<p>
قليل داشت و اين عبد بسيار مواظبت مينمود
</p>
<p>
و غذای خفيف سفارش ميکرد * تا آنکه صعود
</p>
<p>
حضرت مقصود بنيان ويران کرد آتش حسرت شعله
</p>
<p>
زد آه و فغان برخاست اکثر اوقات با چشمی گريان
</p>
<p>
و قلبی سوزان حرکت مذبوحی می نمود* بر اين منوال
</p>
<p>
ايّام بسر برد و هر روز آرزوی ترک اين خاکدان
</p>
<p>
ميکرد تا از اين حسرت و فرقت رهائی يافت
</p>
<p>
و بجهان الهی شتافت و در عالم انوار در محفل تجلّی
</p>
<p>
پروردگار در آمد * عليه التّحيّة و الثّناء و عليه
</p>
<p>
الرّحمة الکبری و نوّر اللّه مضجعه بسطوع الانوار من ملکوت الاسرار*
</p>
<p>
------------------------
</p>
<p>
ص ١٠٨
</p>
<p>
جناب حاجی عبد اللّه نجف آبادی
</p>
<p>
هو اللّه
</p>
<p>
حاجی عبد اللّه نجف آبادی* اين شخص از
</p>
<p>
ايران بعد از ايمان و ايقان بارض مقدّس شتافت و در
</p>
<p>
ظلّ عنايت ساکن و مستريح گشت * شخصی بود
</p>
<p>
در نهايت سکون و قرار و مطمئن بالطاف حضرت
</p>
<p>
پروردگار خوش خلق و خوشخو و شب و روز با
</p>
<p>
ياران الهی در مذاکره و گفتگو * ايّامی چند به غور
</p>
<p>
طبريا رفت و در آنجا بفلاحت و زراعت مشغول
</p>
<p>
شد اوقات بتبتّل و تضرّع ميگذراند و توسّل
</p>
<p>
و تشبّث مينمود قلب سليم داشت و خلقی عظيم *
</p>
<p>
بعد از غور مراجعت نمود و در جوار رحمت
</p>
<p>
حضرت منّان در جنينه ساکن و بر قرار گشت
</p>
<p>
ص ١٠٩
</p>
<p>
و در اکثر اوقات بشرف لقا فائز و بملکوت ابهی
</p>
<p>
ناظر گاهی گريه و زاری مينمود و گهی سرور
</p>
<p>
و شادمانی و وقتی حبور و کامرانی از ما سوی اللّه
</p>
<p>
آزاد بود و بعون و عنايت حقّ دلشاد اکثر شبها
</p>
<p>
بيدار بود و در حالت مناجات* تا آنکه اجل موعود
</p>
<p>
رسيد و در ظلّ حضرت مقصود صعود نمود از عالم
</p>
<p>
خاک بجهان افلاک شتافت و بملکوت اسرار پرواز
</p>
<p>
نمود* عليه التّحيّة و الثّناء و عليه الرّحمة فی جوار ربّه الاعلی*
</p>
<p>
----------------
</p>
<p>
جناب آقا محمّد هادی صحّاف
</p>
<p>
هو اللّه
</p>
<p>
و از جمله مهاجرين و مجاورين آقا محمّد هادی
</p>
<p>
صحّاف بود* اين شخص شاخص از اهل اصفهان
</p>
<p>
بود و در تهذيب و تجليد ماهر و فائق بر ديگران* چون
</p>
<p>
بعشق الهی گريبان چاک نمود سريع و چالاک گشت
</p>
<p>
ص ١١٠
</p>
<p>
و شجيع و بی باک وطن مألوف بگذاشت و سفری
</p>
<p>
مخوف پيش نهاد بتعب و مشقّتی زياد مرور بر بلاد
</p>
<p>
نمود تا آنکه ببقعه مبارکه رسيد و با مسجونان
</p>
<p>
مشارکه کرد * جميع اوقات عاکف آستان بود
</p>
<p>
و جاروب کش و پاسبان ميدانی که در مقابل بيت
</p>
<p>
مبارک بود بهمّت مذکور شسته و روفته در نهايت نظافت و لطافت بود *
</p>
<p>
همواره نظر مبارک بر آن ميدان می افتاد و تبسّم
</p>
<p>
ميفرمودند که آقا محمّد هادی ميدان سجن را جلوه
</p>
<p>
گاه قصر مينمايد و جميع همسايگان را خوشنود
</p>
<p>
و ممنون ميکند * و چون روفتن و شستن اتمام می
</p>
<p>
يافت بتذهيب و تجليد کتب و الواح ميپرداخت *
</p>
<p>
بر اين منوال ايّام بسر ميبرد و بلقای دلبر آفاق مسرور
</p>
<p>
و شادمان بود * فی الحقيقه بسيار نفس پاک و صادقی
</p>
<p>
بود و موهبت وصال را سزاوار و لائق و از هر آلودگی فارغ*
</p>
<p>
روزی نزد اين عبد آمد و از امتداد بيماری شکايت
</p>
<p>
ص ١١١
</p>
<p>
نمود گفت دو سال است که تب لرز مينمايم و حکيمان
</p>
<p>
مسهل و گنه گنه ميدهند روزی چند، تب فرصت
</p>
<p>
ميدهد باز عودت ميکند باز گنه گنه ميدهند
</p>
<p>
باز بر ميگردد من از حيات بيزار شده‌ام و از هر
</p>
<p>
کاری باز مانده‌ام چاره ئی بنما* گفتم چه غذائی ميل
</p>
<p>
داری و بنهايت اشتهاء ميطلبی؟ گفت نميدانم * من
</p>
<p>
بشوخی اطعمه را شمردم تا آنکه نام از آش کشک
</p>
<p>
بردم گفت بسيار خوب لکن بشرط سير داغ * باری،
</p>
<p>
سفارش کردم تا از برای او آماده نمودند و رفتم *
</p>
<p>
روز ثانی حاضر شد و گفت يک قدح آش خوردم
</p>
<p>
و سر ببالين نهادم و تا بصباح خفتم خلاصه قريب دو
</p>
<p>
سال نهايت صحّت را داشت * روزی يکی از احباب
</p>
<p>
حاضر و گفت آقا محمّد هادی حُمّای مُحرقه نموده
</p>
<p>
چون بعيادت او شتافتم ديدم حرارت تب بچهل و دو
</p>
<p>
درجه رسيده و هوش کمی دارد از حاضرين پرسيدم
</p>
<p>
چه کرده گفتند چون تب نمود گفت من دوا را
</p>
<p>
تجربه کرده‌ام آش کشکی با سير داغ يک شکم سير
</p>
<p>
ص ١١٢
</p>
<p>
خورد و باين حال گرفتار شد * از قضا و قدر متحيّر
</p>
<p>
ماندم گفتم چون دو سال پيش مسهل زياد خورده
</p>
<p>
بود و مزاج پاک بود و نهايت اشتها داشت و تب لرز
</p>
<p>
بود لهذا آش کشک تجويز شد امّا حال با وجود
</p>
<p>
اخلاط و عدم اشتها علی الخصوص تب حمّی قياس
</p>
<p>
بتب لرز نميشود چگونه آش کشک ميل فرمود گفتند قضا و قدر چنين بود *
</p>
<p>
باری، کار گذشته بود فرصت معالجه نبود اين
</p>
<p>
شخص بظاهر کوتاه بود ولی همّت عالی داشت
</p>
<p>
و مقامی سامی قلبی پاک داشت و جانی تابناک * ايّامی
</p>
<p>
که ملازمت آستان داشت در نزد دوستان محبوب
</p>
<p>
و مقرّب درگاه کبريا بود * جمال مبارک گاه گاهی
</p>
<p>
تبسّم کنان صحبت ميفرمودند و اظهار عنايت
</p>
<p>
ميکردند * دائماً شکرانه مينمود و جز رضای حقّ هر
</p>
<p>
حالی را افسانه ميشمرد * طوبی له من هذا الرّفد المرفود
</p>
<p>
بشری له من هذا الورد المورود هنيئاً هذه الکأس
</p>
<p>
مزاجها کافور و تقبّل اللّه منه کلّ سعی مشکور *
</p>
<p>
ص ١١٣
</p>
<p>
جناب آقا ميرزا محمّد قلی
</p>
<p>
هو اللّه
</p>
<p>
جناب آقا ميرزا محمّد قلی برادر صادق جمال
</p>
<p>
مبارک* اين شخص بزرگوار از آغاز کودکی به آزادگی
</p>
<p>
معروف و در وقت عروج حضرت والد تازه تولّد
</p>
<p>
يافته * لهذا از آغاز تا انجام ايّام خويش را در آغوش
</p>
<p>
عنايت گذراند از هر فکری در کنار بود و از هر
</p>
<p>
ذکری جز امر مبارک بری و بيزار * در ايران در
</p>
<p>
مهد الطاف پرورش يافت و در عراق منظور نظر
</p>
<p>
نيّر آفاق بود در حضور مبارک ساقی چای بود
</p>
<p>
و در مرور مبارک ملازم ليل و نهار * دائماً ساکت
</p>
<p>
و صامت بود و بر عهد الست مستقيم و ثابت مشمول
</p>
<p>
عواطف بود و مصدر لطائف * شب و روز بشرف
</p>
<p>
ص ١١٤
</p>
<p>
حضور مثول داشت و در جميع موارد صبور و حمول
</p>
<p>
تا باوج قبول رسيد بر يک تيره حرکت ميکرد
</p>
<p>
و در رکاب مبارک سفر مينمود از عراق در موکب
</p>
<p>
اسم اعظم توجّه باسلامبول نمود و در اثنای راه مأمور
</p>
<p>
بنصب خيمه و خرگاه بود در خدمت بنهايت
</p>
<p>
همّت ميپرداخت و ملال و کلال نميدانست
</p>
<p>
و همچنين در اسلامبول و ارض سرّ هميشه او را حال بر يک منوال *
</p>
<p>
تا آنکه در معيّت حضرت بيچون سرگون
</p>
<p>
بسجن اعظم گرديد و در فرمان مؤبّداً اسير زندان
</p>
<p>
بود و راحت و زحمت و سختی و سستی و بيماری
</p>
<p>
و تندرستی در حالت واحده بود و بشکرانه الطاف
</p>
<p>
جمال مبارک در نهايت بلاغت ناطق و با قلبی
</p>
<p>
فارغ و رخی بازغ بحمد و ستايش مألوف
</p>
<p>
و در هر صبح و شام بحضور مثول می يافت
</p>
<p>
و بشرف لقا محظوظ و مرزوق و بصمت و سکوت مألوف *
</p>
<p>
ص ١١٥
</p>
<p>
چون دلبر آفاق بجهان اشراق صعود فرمود
</p>
<p>
ثابت بر عهد و ميثاق و بيزار از مکر و نفاق در
</p>
<p>
نهايت تبتّل و تضرّع ايّام بسر ميبرد و هر مستمعی را
</p>
<p>
وعظ و نصيحت ميکرد و ايّام مبارک را متذکّر
</p>
<p>
و از بقای در اين عالم متأثّر* بعد از صعود نَفَسی راحت
</p>
<p>
ننمود و با نفسی مصاحبت نکرد اکثر اوقات
</p>
<p>
يگانه و تنها در لانه و آشيانهء خويش بسر ميبرد و از
</p>
<p>
فراق در احتراق بود روز بروز بر ضعف
</p>
<p>
و ناتوانی افزود تا آنکه بجهان الهی پرواز کرد *
</p>
<p>
و عليه السّلام و عليه الثّناء و عليه الرّحمة
</p>
<p>
فی حديقة الرّضوان * رمس منوّرش در نقيب طبريا است*
</p>
<p>
---------------------
</p>
<p>
ص ١١٦
</p>
<p>
جناب استاد باقر و جناب استاد احمد
</p>
<p>
هو اللّه
</p>
<p>
و از جمله مهاجرين جناب استاد باقر نجّار
</p>
<p>
و جناب استاد احمد نجّار بودند * اين دو برادر پاک
</p>
<p>
گهر از بدايت هدايت دست در آغوش يکديگر
</p>
<p>
بودند و از اهل کاشان بودند ندای الهی شنيدند
</p>
<p>
و خطاب الست را بلی گفتند * مدّتی در وطن خويش
</p>
<p>
بذکر حقّ مألوف بودند و بعرفان و هدايت رحمن
</p>
<p>
موصوف در نزد يار و اغيار محترم بودند و بديانت
</p>
<p>
و امانت و زهد و تقوی مشهور و مسلّم * چون عوانان
</p>
<p>
دست تطاول گشودند و عرصه بر ايشان تنگ کردند
</p>
<p>
هجرت بعراق نمودند و بظلّ مبارک شتافتند بسيار
</p>
<p>
دو نفس مبارکی بودند * مدّتی در عراق در نهايت
</p>
<p>
ص ١١٧
</p>
<p>
تضرّع و ابتهال اوقاتی بسر بردند استاد احمد بادرنه
</p>
<p>
شتافت استاد باقر در عراق بود بموصل اسير شد *
</p>
<p>
استاد احمد در معيّت مبارک بسجن اعظم آمد و استاد
</p>
<p>
باقر از موصل بعکا هجرت کرد * هر دو برادر در
</p>
<p>
پناه حقّ بودند و از هر قيدی آزاد در سجن
</p>
<p>
بصنعت خويش مشغول شدند و از بيگانه و خويش
</p>
<p>
در کنار بودند در نهايت سکون و وقار و ايقان
</p>
<p>
و اطمينان در پناه رحمن با روح و ريحان ميگذرانيدند*
</p>
<p>
اوّل استاد باقر صعود نمود و مدّتی بعد از او استاد احمد عروج کرد *
</p>
<p>
خلاصهء کلام اين دو برادر مؤمن و موقن
</p>
<p>
ثابت و راسخ صابر و شاکر متضرّع و مبتهل در جميع
</p>
<p>
اوقات توجّه بحضرت کبريا داشتند در مدّت
</p>
<p>
اقامه در سجن قصوری ننمودند فتوری نياوردند
</p>
<p>
بلکه در کمال فرح و سرور بودند و از جام طهور
</p>
<p>
سرمست * چون صعود نمودند ياران دلخون و محزون
</p>
<p>
گشتند و جميع از الطاف جمال مبارک طلب عنايت
</p>
<p>
ص ١١٨
</p>
<p>
و عفو و مغفرت نمودند * هميشه مشمول بالطاف بودند
</p>
<p>
و مؤيّد باسعاف جمال مبارک از هر دو راضی با اين
</p>
<p>
زاد و توشه سفر آخرت نمودند و بجهان ابدی
</p>
<p>
شتافتند * عليهما البهاء الابهی عليهما الرّحمة من الطاف
</p>
<p>
الکبرياء و لهما مقعد صدق فی ملکوت
</p>
<p>
الابهی* هر دو قبر معطّر در عکا است*
</p>
<p>
--------------------------------
</p>
<p>
جناب آقا محمّد حناساب
</p>
<p>
هو اللّه
</p>
<p>
و از جمله مهاجرين جناب آقا محمّد حناساب
</p>
<p>
است* اين شخص پر نصاب از قدمای اصحاب از
</p>
<p>
بدايت اشراق بمحبّت نيّر اعظم شهره آفاق گشت *
</p>
<p>
از اصفهان چشم از دو جهان پوشيد و بجمال جانان
</p>
<p>
گشود بی‌صبر و قرار شد و زنده بنفحه مشکبار*
</p>
<p>
قلبی منوّر داشت و مشامی معطّر چشمی بينا داشت
</p>
<p>
و گوشی شنوا سبب هدايت نفوسی گشت و در
</p>
<p>
اين امر عظيم صدق و خلوص داشت بسيار اذيّت
</p>
<p>
ص ١١٩
</p>
<p>
و زحمت کشيد ولی فتور نياورد قصور ننمود * تا
</p>
<p>
آنکه مقرّب در نزد سلطان الشّهدا و معتمد و مؤتمن
</p>
<p>
در نزد محبوب الشّهداء و سالهای چندی باين خدمت
</p>
<p>
موفّق بود و بعون و عنايت مؤيّد بکرّات حضرت
</p>
<p>
سلطان الشّهداء اظهار رضايت از او نمودند که اين
</p>
<p>
شخص از نفوس مطمئنّه است بلکه راضيهء مرضيّه
</p>
<p>
خالص در دين اللّه است و مخلص در محبّت حضرت
</p>
<p>
کبرياء خوش اخلاق و خوشرفتار بود و خوش صحبت و شيرين گفتار *
</p>
<p>
بعداز شهادت سلطان الشّهداء چندی در
</p>
<p>
اصفهان از آتش فراق در نهايت احتراق بود عاقبت
</p>
<p>
هجرت بسجن عکا کرد و بشرف لقا فائز شد و بجاروب
</p>
<p>
کشی آستان مبارک مفتخر گشت بسيار حليم
</p>
<p>
و سليم بود و قرين و نديم * بعد از وقوع مصيبت
</p>
<p>
کبری و صعود جمال ابهی روحی لاحبّائه الفداء از
</p>
<p>
فرقت چنان حرقتی يافت که دقيقه ئی آرام نداشت
</p>
<p>
هر سحر گاه بر می خاست و اطراف خانهء مبارک را
</p>
<p>
ص ١٢٠
</p>
<p>
ميروفت و مثل باران ميگريست و مناجات ميخواند*
</p>
<p>
چه وجود مقدّسی بود چه قدر بزرگوار بود تحمّل
</p>
<p>
فراق ننمود از شدّت احتراق قالب تهی کرد
</p>
<p>
و بجهان انوار محفل تجلّی پروردگار شتافت * نوّر اللّه
</p>
<p>
جدثه بانوار ساطعة من ملکوت الغفران و روّح اللّه
</p>
<p>
روحه فی بحبوحة الجنان و اعلی اللّه درجاته فی
</p>
<p>
حديقة الرّحمن * رمس منوّرش در عکا است*
</p>
<p>
-----------------------------------
</p>
<p>
جناب حاجی فرج اللّه تفريشی
</p>
<p>
هو اللّه
</p>
<p>
و از جمله مهاجرين و مجاورين جناب حاجی
</p>
<p>
فرج اللّه تفريشی بود * اين شخص فرخنده از عنفوان
</p>
<p>
جوانی بنده جمال مبارک بود و با پدر بزرگوارش
</p>
<p>
آقا لطف اللّه از ايران بارض سرّ مهاجرت نمود *
</p>
<p>
جناب آقا لطف اللّه مؤمن و موقن و بر محبّت جمال
</p>
<p>
مبارک ثابت و راسخ متحمّل و برد بار بود و از
</p>
<p>
ص ١٢١
</p>
<p>
زخارف اين عالم و حطام دنيا عاری و در کنار * در
</p>
<p>
نهايت قناعت در جوار حضرت احديّت ايّام بسر
</p>
<p>
ميبرد و در نهايت تذلّل و انکسار بدرگاه پروردگار
</p>
<p>
از اين جهان فانی بجهان نامتناهی پروازکرد * قبر
</p>
<p>
معطّر او در ادرنه است* امّا حاجی فرج اللّه در ادرنه
</p>
<p>
باقی و بر قرار بود تا آنکه ستمکاران جمال مبارک را
</p>
<p>
نفی بعکا نمودند در معيّت جمال مبارک باين سجن
</p>
<p>
اعظم وارد شد * بعد از اينکه سختی براحت مبدّل
</p>
<p>
گشت بکسب مشغول گرديد و با جناب آقا محمّد
</p>
<p>
علی اصفهانی شريک و سهيم بود ايّامی بنهايت راحت
</p>
<p>
و خوشی ميگذراند تا آنکه مرخّص شد
</p>
<p>
و بهندوستان شتافت * مدّتی در هندوستان بود تا
</p>
<p>
آنکه پرواز بگلستان غفران کرد و بجوار رحمت پروردگار رسيد *
</p>
<p>
اين بنده آستان جمال مبارک در رزايا و بلايا
</p>
<p>
با دوستان شريک بود و در مصائب و رزايا سهيم
</p>
<p>
مشمول الطاف جمال مبارک و مسرور بعنايت نامتناهی
</p>
<p>
ص ١٢٢
</p>
<p>
از جملهء اصحاب بود و معاشر و مجالس با احباب قلب
</p>
<p>
سليم داشت و جسمی نحيف و عليل با وجود اين
</p>
<p>
شاکر بود و راضی و صابر در بلايای سبيل الهی * عليه
</p>
<p>
التّحيّة و الثّناء و له العطيّة و البرکات من السّماء و عليه
</p>
<p>
البهاء الابهی * قبر پاکش در بمبئی هندوستانست *
</p>
<p>
----------------------------------------------
</p>
<p>
آقا ابراهيم اصفهانی و اخوان
</p>
<p>
هو اللّه
</p>
<p>
و از جمله مجاورين و مهاجرين جناب آقا ابراهيم
</p>
<p>
اصفهانی عليه التّحيّة و الثّناء است * اين نفوس مبارکه
</p>
<p>
چهار برادر بودند آقا محمّد صادق آقا محمّد ابراهيم آقا
</p>
<p>
حبيب اللّه آقا محمّد علی در بغداد با عمّ بزرگوار
</p>
<p>
جناب آقا محمّد رضا المعروف بعريض در يک خانه
</p>
<p>
بودند و شب و روز معاشر و مجالس * طيور آسا
</p>
<p>
لانه و آشيانه واحد داشتند و بمثابه گل و لاله همواره
</p>
<p>
در نهايت لطافت و طراوت جلوه مينمودند و چون
</p>
<p>
جمال قدم بخطّه عراق قدم گذاشت خانه و کاشانه
</p>
<p>
ص ١٢٣
</p>
<p>
آنان در جوار بيت مبارک بود و بدين سبب در
</p>
<p>
عبور و مرور بمشاهده جمال مشعوف و مسرور
</p>
<p>
ميشدند * اندک اندک حرکات و سکنات مبارک
</p>
<p>
و مشاهدهء روی دلجوی محبوب آقاق در آنها اثر
</p>
<p>
کرد تشنهء زلال هدايت شدند و طالب الطاف
</p>
<p>
و عنايت * چون به درخانه آمدند مانند شقائق و لاله
</p>
<p>
رخ بر افروختند و شيفته انوار ساطع از جبين مبين
</p>
<p>
گرديدند و آشفته روی يار نازنين گشتند حجبات را
</p>
<p>
بدون مبلغ خود دريدند و بمقصود دل و جان رسيدند *
</p>
<p>
جمال قدم ميرزا جواد ترشيزی را امر فرمودند
</p>
<p>
يک شب بخانه آنان رفت و بمجرّد القاء کلمه پذيرفتند
</p>
<p>
ابداً توقّف ننمودند استعداد عجيبی داشتند اينست که
</p>
<p>
در قران ميفرمايد: يکاد زيتها يضیء و لو لم تمسسه نار
</p>
<p>
نور علی نور * يعنی دهن استعداد بدرجه ئی شديد
</p>
<p>
است که نزديک است بنفسه مشتعل شود و لو بآتش
</p>
<p>
نرسد يعنی استعداد و قابليّت هدايت بدرجه ئی رسد
</p>
<p>
ص ١٢٤
</p>
<p>
که بدون القاء کلمه نور هدايت بتابد * اين نفوس
</p>
<p>
زکيّه چنين بودند فی الحقيقه در نهايت ثبوت و استقامت
</p>
<p>
و توجّه بحضرت احديّت بودند *
</p>
<p>
برادر ارشد جناب آقا محمّد صادق از عراق
</p>
<p>
در رکاب دلبر آفاق بقسطنطنيّه شتافت و بارض
</p>
<p>
سر ّحرکت نمود و در کمال روح و ريحان ايّامی در
</p>
<p>
جوار حضرت رحمن بسر ميبرد حليم بود و سليم
</p>
<p>
و صبور بود و شکور دائماً لب خندان داشت و دلی
</p>
<p>
خرم و شادمان و روحی منجذب روی جانان
</p>
<p>
بعد مأذون برجوع عراق گشت زيرا عائله در
</p>
<p>
آنجا بود و بذکر و فکر ايّامی چند بزيست * و چون
</p>
<p>
در عراق امتحان و شدّت بلوی رخ داد هر چهار
</p>
<p>
برادر با عموی پاک گهر از اسرا شدند و مظلوماً
</p>
<p>
اسيراً بحدبا رسيدند * حضرت آقا محمّد رضای
</p>
<p>
عمو پيرمردی بود نورانی جان و دل رحمانی ذکر
</p>
<p>
و فکر سبحانی و از هر قيدی آزاد * با وجود آنکه
</p>
<p>
در عراق متموّل بود و خوش گذران و از هر جهت
</p>
<p>
ص ١٢٥
</p>
<p>
در رفاهيّت بی‌پايان ولی در حدبا سرخيل اسراء
</p>
<p>
شد و باحتياج شديد مبتلا گشت در نهايت عسرت
</p>
<p>
زندگانی مينمود با وجود اين صابر و شکور بود
</p>
<p>
و راضی و وقور شب و روز شکرانه مينمود و در
</p>
<p>
زاويه ئی معتکف و منزوی بود * تا آنکه جان بجانان
</p>
<p>
داد و از قيود اين عالم فانی رهائی يافت و بجهان بی
</p>
<p>
پايان پرواز کرد* اغمسه اللّه فی بحار العفو و الغفران
</p>
<p>
و ادخله فی جنّة الرّحمة و الرّضوان و اخلده فی فردوس الجنان *
</p>
<p>
و امّا جناب آقا محمّد صادق او نيز در حدباء در
</p>
<p>
سبيل الهی بعسرت مبتلا بود ولی نفس مطمئنّه
</p>
<p>
بود راضيه و مرضيّه گشت و نهايت خطاب
</p>
<p>
ربّ عزّت را لبّيک گفت و مظهر، يا ايّتها النّفس
</p>
<p>
المطمئنّة ارجعی الی ربّک راضية مرضيّة فادخلی فی
</p>
<p>
عبادی و ادخلی جنّتی، گرديد *
</p>
<p>
و امّا آقا محمّد علی از موصل بعد از اسارت ببقعه
</p>
<p>
مبارکه شتافت و در جوار الطاف الی الآن بسر
</p>
<p>
ص ١٢٦
</p>
<p>
ميبرد هر چند در بقعه مبارکه در عسرتست ولی در
</p>
<p>
نهايت مسرّت* و امّا داداش ابراهيم مومی اليه او نيز
</p>
<p>
از حدبا بعکا آمد ولی در بلاد مجاوره در نهايت صبر
</p>
<p>
و سکون و قناعت و مشقّت بکسب وسعی مشغول بود
</p>
<p>
و شب و روز از صعود حضرت مقصود در آتش غم
</p>
<p>
ميگداخت و بتذلّل و انکسار و توجّه بملکوت اسرار
</p>
<p>
قطع انفاس ميکرد * عاقبت سالخورده و از حرکت
</p>
<p>
افتاده بحيفا آمد و در مسافر خانه لانه و آشيانه نمود
</p>
<p>
و اوقات را بتذکّر و تضرّع روز و شبانه و تبتّل بخداوند
</p>
<p>
يگانه ميگذراند کم کم از سالخوردگی وجود انحلال
</p>
<p>
آغاز نمود تا عاقبت قميص جسم را دريد و با جان عريان
</p>
<p>
بملکوت رحمن بر پريد از عالم ظلمانی بفضای نورانی
</p>
<p>
انتقال نمود و مستغرق بحر انوار گشت * نوّر اللّه رمسه
</p>
<p>
بسطوع الانوار و روّح اللّه روحه بنفحات العفو
</p>
<p>
و الغفران و عليه الرّحمة و الرّضوان *
</p>
<p>
و امّا آقا حبيب اللّه او نيز در عراق از خيل اسرا
</p>
<p>
گشت و بموصل حدباء سرگون شد مدّتی مديده
</p>
<p>
ص ١٢٧
</p>
<p>
در آن مدينه بعسرت و قناعت گذران ميکرد ولی بر
</p>
<p>
ايمان و ايقان می افزود * در زمان قحطی و غلا در
</p>
<p>
حدباء هر چند بر غربا بسيار بد گذشت ولی قلوب
</p>
<p>
مطمئن بذکر اللّه بود و جانها غذای روحانی داشت
</p>
<p>
و دلها طعام رحمانی لهذا صبر و شکيب نمودند و تحمّل
</p>
<p>
غريب داشتند هر کس حيران بود که اين غريبان
</p>
<p>
چرا مانند ديگران از قحطی و غلا سر گشته و پريشان
</p>
<p>
نيستند و شب و روز شکرانه مينمايند عجيب اطمينانی دارند*
</p>
<p>
خلاصه جناب آقا حبيب از صبر و شکيب نصيب
</p>
<p>
موفور داشت و قلبی بی‌نهايت شاد و مسرور بغربت
</p>
<p>
وطن مألوف بود و هميشه مشعوف و مشغوف * اسراء
</p>
<p>
حدبا بعد از حرکت از زورآء هميشه در ساحت جمال
</p>
<p>
ابهی مذکور بودند و مورد الطاف نا محصور *
</p>
<p>
جناب حبيب بعد از سنين معدوده بجوار رحمت کبری
</p>
<p>
شتافت و در افنان سدره منتهی لانه و آشيانه ساخت
</p>
<p>
و بالحان بديعه بتسبيح و تقديس ربّ کريم در جنّت نعيم پرداخت *
</p>
<p>
ص ١٢٨
</p>
<p>
جناب آقا محمّد ابراهيم الملقّب بمنصور
</p>
<p>
هو اللّه
</p>
<p>
و از جمله مجاورين و مهاجرين جناب آقا محمّد
</p>
<p>
ابراهيم نحّاس ملقّب بمنصور بود * اين مرد خدا از
</p>
<p>
اهل کاشان بود و در ريعان شباب و عنفوان جوانی
</p>
<p>
تجلّی نورانی ديد سرمست جام طهور گشت
</p>
<p>
و مخمور از کأس مزاجها کافور بسيار خوش حالت
</p>
<p>
بود و پر ذوق و بشاشت * چون نور هدايت در
</p>
<p>
زجاجه دل و جان بر افروخت از کاشان بزوراء
</p>
<p>
شتافت و بشرف لقاء فائز گشت طبعی روان داشت
</p>
<p>
و قريحه ئی سيّال و نظمی مانند عقد لئال *
</p>
<p>
در دار السّلام با آشنا و بيگانه صلح و سلام
</p>
<p>
داشت و همّت را بمهربانی می گماشت * اخوان خويش را
</p>
<p>
ص ١٢٩
</p>
<p>
از ايران ببغداد آورد و دکّهء صنعت گشود
</p>
<p>
و به رفاهيّت ديگران پرداخت او نيز از جمله اسراء
</p>
<p>
بود و از زوراء بحدباء سرگون گشت و از آنجا
</p>
<p>
بحيفا شتافت * در نهايت تبتّل و تضرّع شب و روز
</p>
<p>
متذکّر بود و مناجات ميکرد مدّتی مديده در حيفا
</p>
<p>
بخدمت احبّاء موفّق بود و مسافرين را بنهايت خضوع
</p>
<p>
و خشوع مواظبت ميکرد * در حيفا تأهّل نمود
</p>
<p>
و اسلّاء اجلّاء يافت هر روز حياتی تازه و بشاشتی
</p>
<p>
بی‌اندازه ميجست و آنچه می‌اندوخت صرف
</p>
<p>
آشنا و بيگانه مينمود * بعد از شهادت سلطان الشّهداء
</p>
<p>
قصيده ئی در ماتم آن شهيد دشت بلا گفت و در
</p>
<p>
ساحت اقدس خواند بسيار مؤثّر بود حاضرين جميعاً
</p>
<p>
گريستند و نحيب بکا بلند شد *
</p>
<p>
باری، اين نفس زکيّه بر حالت واحده ايّام عمر
</p>
<p>
بسر برد و بينهايت با شور و وله بود مانند گل
</p>
<p>
و شکوفهء خندان و شکفته پيک اجل را لبّيک گفت
</p>
<p>
و از خطّه حيفا بعالم بالا عروج نمود و از برزخ ادنی
</p>
<p>
ص ١٣٠
</p>
<p>
برفيق اعلی شتافت و از عالم خاک صعود نمود و در
</p>
<p>
جهان پاک خيمه و خرگاه زد * طوبی له و حسن
</p>
<p>
مآب و تغمّده اللّه برحمته فی ظلّ قباب الغفران و ادخله فی روضة الرّضوان *
</p>
<p>
-----------------
</p>
<p>
جناب آقا زين العابدين يزدی
</p>
<p>
هو اللّه
</p>
<p>
و از جمله مهاجرين که در بين سفر بارض
</p>
<p>
مقدّس در بين راه پيک اجل را لبّيک گفت جناب
</p>
<p>
آقا زين العابدين يزدی بود * اين شخص خالص
</p>
<p>
مخلص چون در منشاد نداء حقّ شنيد باهتزاز
</p>
<p>
و حرکت آمد نائره محبّت اللّه شعله زد دل و جان
</p>
<p>
روح و ريحان يافت شمع هدايت در زجاجه قلب
</p>
<p>
بر افروخت عشق الهی آشوب و فتنه در اقليم وجود
</p>
<p>
انداخت * انجذاب بجمال جانان چنان زمام از دست
</p>
<p>
گرفت که ترک وطن محبوب نمود و بارض مقصود
</p>
<p>
ص ١٣١
</p>
<p>
توجّه کرد * در بين راه با دو پسر خويش سير
</p>
<p>
و حرکت مينمود و باميد وصل شادمانی و مسرّت
</p>
<p>
داشت و در هر کوه و بيابانی و قری و قصبه ئی با
</p>
<p>
احبّا معاشرت ميکرد * ولی بُعد مسافت طريق او را
</p>
<p>
غريق دريای زحمت و مشقّت نمود هر چند دل
</p>
<p>
قوی داشت ولی تن ضعيف گشت و عاقبت
</p>
<p>
مريض و ناتوان شد و عليل و بی‌سر و سامان گشت *
</p>
<p>
با وجود مرض کلال نياورد و ملال ندانست عزم
</p>
<p>
شديد داشت و قوّه اراده غريب * لهذا بيماری
</p>
<p>
و ناتوانی روز بروز افزود عاقبت بجوار رحمت کبری
</p>
<p>
پرواز نمود و در نهايت حسرت از فرقت جان داد *
</p>
<p>
هر چند بظاهر جام وصال ننوشيد و بمشاهده
</p>
<p>
جمال نرسيد ولی فی الحقيقه روُح روح و ريحان
</p>
<p>
يافت و از جمله فائزين محسوب و اجر لقآء از برای
</p>
<p>
او مقدّر و محتوم * اين شخص پاک جان در نهايت
</p>
<p>
صدق و خلوص و ايمان و ايقان بود جز راستی نَفَسی
</p>
<p>
ص ١٣٢
</p>
<p>
بر نمی آورد و بغير از خدا پرستی آرزوئی نداشت
</p>
<p>
طريق دوستی ميپيمود و بحسن نيّت و صداقت
</p>
<p>
و ثبوت و استقامت معروف * سقاه اللّه کأس الوصال
</p>
<p>
فی ملکوت الجمال و ادخله فی عالم البقآء و قرّت
</p>
<p>
عيناه بمشاهدة الانوار فی عالم الاسرار*
</p>
<p>
--------------------------------------
</p>
<p>
جناب حاجی ملّا مهدی يزدی
</p>
<p>
هو اللّه
</p>
<p>
و از جمله مهاجرين جناب حاجی ملّا مهدی
</p>
<p>
يزدی است * اين شخص کامل فاضل هر چند
</p>
<p>
بظاهر از اهل علم نبود ولی در تتبّع احاديث و اخبار
</p>
<p>
ماهر و در تفسير آيات لسانی ناطق داشت و قوّه
</p>
<p>
غريبی در عبادت مشهور بتزهّد بود و معروف
</p>
<p>
بتهجّد قلبی نورانی داشت و جانی ربّانی * اکثر
</p>
<p>
اوقات خويش را بقرائت ادعيه و نماز و عجز و نياز
</p>
<p>
ميگذراند کاشف اسرار بود و محرم ابرار لسان
</p>
<p>
ص ١٣٣
</p>
<p>
بليغ در تبليغ داشت و در هدايت ناس بی
</p>
<p>
اختيار بود و احاديث و آيات را مسلسل روايت مينمود *
</p>
<p>
باری، چون در شهر شهير شد و متّهم باين اسم در نزد
</p>
<p>
امير و فقير پرده کتمان دريد و رسوا بآئين
</p>
<p>
جديد * علمآء سوء در يزد بر او قيام نمودند و فتوی
</p>
<p>
بر قتلش ميدادند * ولی چون حضرت مجتهد حاجی
</p>
<p>
ملّا باقر اردکانی با علماء ظلمانی موافقت ننمود عاقبت
</p>
<p>
بخروج از وطن مجبور گرديد * با دو پسر خويش حضرت
</p>
<p>
شهيد مجيد جناب ورقاء و جناب ميرزا حسين عزم
</p>
<p>
کوی جانان نمود ولی بهر شهری که مرور نمود
</p>
<p>
و بهر قريه ئی که عبور کرد زبان فصيح بگشود
</p>
<p>
و تبليغ امر اللّه نمود اقامه حجّت و برهان کرد
</p>
<p>
و ادلّه لائحه واضح و آشکار نمود روايت احاديث
</p>
<p>
و اخبار کرد و تفسير و تأويل آيات بيّنات نمود
</p>
<p>
دقيقه ئی فرو نگذاشت ساعتی آرام نگرفت رائحهء
</p>
<p>
عطر محبّت اللّه منتشر نمود و نفحات قدس بمشامها
</p>
<p>
ص ١٣٤
</p>
<p>
رساند ياران را تشويق مينمود و تحريص ميکرد
</p>
<p>
تا بهدايت ديگران پردازند و گوی سبقت از ميدان عرفان بربايند *
</p>
<p>
باری، شخصی جليل بود و توجّه بربّ جميل
</p>
<p>
داشت از نشئه اولی در دار دنيا فراغت داشت
</p>
<p>
و جميع همّت مصروف بلوغ موهبت در نشئه اخری
</p>
<p>
بود قلب نورانی بود و فکر روحانی و جان
</p>
<p>
ربّانی و همّت آسمانی در راه اسير بلاء بود
</p>
<p>
و در طی صحرا و صعود و نزول کوهها در مشقّت بی
</p>
<p>
منتهی ولی از جبين نور هدی نمايان و در دل آتش
</p>
<p>
اشتياق در فوران * لهذا با کمال سرور از حدود
</p>
<p>
و ثغور مرور نمود تا آنکه به بيروت رسيد بيمار و بيقرار
</p>
<p>
ايّامی چند در آن شهر اقامت نمود * آتش شوق
</p>
<p>
شعله افروخت و دل و جان چنان بهيجان آمد که
</p>
<p>
با وجود عليلی و بيماری صبر و شکيب نتوانست
</p>
<p>
پياده عزم کوی جانان نمود چون موزه درستی
</p>
<p>
در پا نبود زخم و مجروح شد شدّت مرض
</p>
<p>
ص ١٣٥
</p>
<p>
مستولی گشت تاب و توان حرکت نماند *
</p>
<p>
با وجود اين بهر قسمی بود خود را بمزرعه
</p>
<p>
رساند و در جوار قصر مزرعه بملکوت اللّه
</p>
<p>
صعود نمود و جان بجانان رسيد و طاقتش
</p>
<p>
از صبوری طاق شد و عبرت عشّاق
</p>
<p>
گشت و جان در طلب نيّر آفاق بباخت*
</p>
<p>
جرّعه اللّه کأساً دهاقاً فی جنّة البقاء و تلئلأ
</p>
<p>
وجهه نوراً و اشراقاً فی الرّفيق الاعلی و عليه بهاء اللّه*
</p>
<p>
قبر مطهّرش در مزرعه عکا واقع*
</p>
<p>
---------------------------------
</p>
<p>
حضرت کليم يعنی جناب آقا ميرزا موسی
</p>
<p>
هو اللّه
</p>
<p>
حضرت کليم يعنی جناب آقا ميرزا موسی عليه
</p>
<p>
بهاء اللّه برادر حقيقی جمال مبارک بود * لهذا از سنّ
</p>
<p>
طفوليّت در آغوش تربيت جمال قدم اسم اعظم نشو
</p>
<p>
و نما نمود و محبّت الهيّه با شير ممتزج شد يعنی در
</p>
<p>
ص ١٣٦
</p>
<p>
شير خوارگی تعلّق غريبی بجمال مبارک داشت هميشه
</p>
<p>
مورد عنايت بود و مظهر الطاف حضرت احديّت *
</p>
<p>
بعد از وفات حضرت والدشان در پناه مبارک تربيت
</p>
<p>
شد و در ظلّ عنايت نشو و نما نمود تا بدرجه بلوغ
</p>
<p>
رسيد روز بروز بر عبوديّت افزود و در جميع موارد
</p>
<p>
امتثال اوامر مينمود از فکر دنيا بکلّی فارغ بود
</p>
<p>
و مانند سراج بازغ در آن خاندان می‌افروخت * ابداً
</p>
<p>
در فکر مناصب نيفتاد و دلبستگی بمقاصد نداشت
</p>
<p>
نهايت آمال و آرزويش خدمت جمال مبارک بود *
</p>
<p>
اين بود که بهيچوجه از حضور انفکاک نيافت هر
</p>
<p>
قدر که سائرين جفا نمودند او وفا کرد و از باده
</p>
<p>
صفا سرمست بود * تا آنکه ندا از شيراز بلند شد
</p>
<p>
ببيانی از فم مطهّر قلبش منوّر گرديد و بنفحه ئی از گلشن
</p>
<p>
هدايت مشامش معطّر شد و بخدمت ياران و عبوديّت
</p>
<p>
دوستان پرداخت تعلّق غريبی بمن داشت و آنی از
</p>
<p>
عبدالبهاء فراغت نداشت * در طهران شب و روز
</p>
<p>
بترويج مشغول بود و بتدريج معروف کلّ گرديد
</p>
<p>
ص ١٣٧
</p>
<p>
و دائماً با نفوس مبارکه مألوف بود * تا آنکه جمال
</p>
<p>
مبارک از طهران رو بعراق حرکت فرمودند از ميان
</p>
<p>
اخوان در رکاب مبارک او و آقا ميرزا محمّد قلی حرکت
</p>
<p>
کردند از ايران و ايرانيان گذشتند و از راحت
</p>
<p>
و آسايش خويش چشم پوشيدند و هر بلائی را بجان
</p>
<p>
و دل در ره جانان پسنديدند تا آنکه بعراق رسيدند*
</p>
<p>
در ايّام غيبوبت مبارک يعنی سفر بکردستان حضرت
</p>
<p>
کليم در ورطه خوف و بيم بود يعنی همواره جانش
</p>
<p>
در خطر و هر روز از روز ديگر بتر بود ولی صبر
</p>
<p>
و تحمّل مينمود خوف و هراسی نداشت * تا آنکه
</p>
<p>
جمال مبارک از کردستان مراجعت فرمودند بر منوال
</p>
<p>
سابق هميشه در آستان حاضر بود و بقدر وسع
</p>
<p>
در خدمت ميکوشيد چنانکه شهره آفاق گشت و در
</p>
<p>
وقت حرکت موکب مبارک از دارالسّلام باسلامبول
</p>
<p>
در معيّت مبارک حرکت نمود و خدمت ميفرمود
</p>
<p>
و همچنين از اسلامبول به ادرنه* و در زمان سکون
</p>
<p>
در ادرنه رائحه خلاف از ميرزا يحيی استشمام کرد
</p>
<p>
ص ١٣٨
</p>
<p>
شب و روز نصيحت مينمود و دلالت ميفرمود ولی
</p>
<p>
تأثيری نداشت بلکه وساوس سيّد محمّد مانند
</p>
<p>
سمّ مهلک تأثيری عجيب داشت * عاقبت حضرت
</p>
<p>
کليم مأيوس شد و با وجود اين آرام نداشت که
</p>
<p>
شايد اين غبار را بنشاند و شخص معهود را از اين
</p>
<p>
ورطه مهلک برهاند و از شدّت غموم و هموم در
</p>
<p>
آتش تأسف ميگداخت و بهر آهنگی مينواخت * عاقبت ملاحظه کرد که:
</p>
<p>
)نکته رمز سنائی پيش نادانان چنان
</p>
<p>
پيش کر بربط سرا و پيش کور آئينه دار )
</p>
<p>
چون نوميد شد کناره گرفت گفت: ای
</p>
<p>
برادر، اگر ديگران پی بحقائق نبرند امر در پيش من
</p>
<p>
و تو مشتبه نيست آن الطاف جمال مبارک را فراموش
</p>
<p>
نمودی که من و تو هر دو را تربيت مينمودند چه
</p>
<p>
قدر مواظب درس و مشق تو بودند شب و روز املا
</p>
<p>
و انشاء تعليم ميدادند و هر دم بخطوط متعدّده
</p>
<p>
تشويق ميفرمودند حتّی بانامل مبارکه تعليم مشق
</p>
<p>
ص ١٣٩
</p>
<p>
ميدادند * جميع خلق ميدانند که بچه درجه مورد
</p>
<p>
الطاف بودی و چگونه تو را در آغوش عنايت
</p>
<p>
تربيت فرمودند * اين شکرانه آن الطاف است که
</p>
<p>
با سيّد محمّد همداستان شوی و از ظلّ مبارک
</p>
<p>
خارج گردی، اينست شرط وفا اين است پاس
</p>
<p>
نعمت بی‌منتهی؟ ابداً تأثيری نداشت بلکه
</p>
<p>
روز بروز شخص معهود ضمير خويش را آشکار
</p>
<p>
مينمود تا آنکه جدائی حاصل گشت *
</p>
<p>
باری، حضرت کليم از ارض سرّ در رکاب
</p>
<p>
مبارک بقلعه عکا شتافت و در فرمان سلطانی نام او
</p>
<p>
نيز بنفی ابدی منصوص بود و در سجن اعظم ايّام
</p>
<p>
خويش را بخدمات جمال مبارک محصور مينمود
</p>
<p>
و شب و روز بشرف لقا فائز و بالفت با ياران
</p>
<p>
مألوف تا آنکه از اين جهان خاک بعالم پاک شتافت
</p>
<p>
و در نهايت تبتّل و تضرّع و ابتهال صعود فرمود *
</p>
<p>
در ايّام عراق ايلخانی مشهور پسر موسی خان
</p>
<p>
قزوينی بواسطه جناب حاجی سيّد جواد طباطبائی
</p>
<p>
ص ١٤٠
</p>
<p>
بحضور مبارک رسيد * جناب آقا سيّد جواد در حقّ
</p>
<p>
او شفاعت نمود که ايلخانی عليقلی خان هر چند گنه
</p>
<p>
کار است و در مدّت حيات اسير شهوات ولی پشيمان
</p>
<p>
شده است و بحضور مبارک آمده است از شهوات
</p>
<p>
نفسانيّه توبه مينمايد و من بعد مخالف رضای مبارک
</p>
<p>
نَفَسی نخواهد کشيد استدعای آن دارم که توبه‌اش
</p>
<p>
قبول شود و مظهر الطاف جمال مبارک گردد * فرمودند
</p>
<p>
چون شما را شفيع نمود لهذا خطای او را ميپوشم
</p>
<p>
و در راحت و آسايش او ميکوشم * ايلخانی معهود
</p>
<p>
دولت بی‌پايان داشت لکن جميع را در هوی و هوس
</p>
<p>
بر باد داد احتياج بدرجه ئی رسيد که جرئت
</p>
<p>
خروج از خانه نمينمود زيرا طلبکاران هجوم
</p>
<p>
ميکردند * جمال مبارک او را امر فرمودند که نزد
</p>
<p>
والی شام عمر پاشا رود و از او سفارشنامه باسلامبول
</p>
<p>
گيرد * ايلخانی امتثال امر نمود و نهايت رعايت از
</p>
<p>
والی بغداد ديد بعد از نوميدی اميدوار گشت
</p>
<p>
و حرکت باسلامبول نمود * چون به ديار بکر رسيد
</p>
<p>
ص ١٤١
</p>
<p>
در حقّ دو نفر تاجر ارمنی عريضه ئی سفارشنامه
</p>
<p>
نوشت که اين دو نفر عازم بغدادند و در حقّ من
</p>
<p>
نهايت رعايت را مجری داشتند و از من سفارش
</p>
<p>
نامه خواستند من جز الطاف مبارک ملجأ و پناهی
</p>
<p>
نداشتم لهذا استدعای آن دارم که عنايتی در حقّ آنها
</p>
<p>
بفرمايند عنوان مکتوب يعنی روی پاکت را نوشته
</p>
<p>
بود حضرت بهاء اللّه مقتدای بابيان * اين عريضه
</p>
<p>
را در سر جسر بحضور مبارک تقديم نمودند و از آنان
</p>
<p>
استفسار خاطر فرمودند * گفتند که ايلخانی در
</p>
<p>
دياربکر تفصيل اين امر را برای ما حکايت کرد
</p>
<p>
و در معيّت مبارک بخانه آمدند * جمال مبارک چون
</p>
<p>
اندرون تشريف آوردند در مقابل جناب کليم بود
</p>
<p>
فرمودند: کليم کليم صيت امر اللّه بدياربکر رسيد بنهايت بشاشت اظهار نمودند *
</p>
<p>
باری، فی الحقيقه جمال مبارک را برادر حقيقی بود
</p>
<p>
اين بود که در جميع موارد استقامت نمود* عليه التّحيّة
</p>
<p>
و الثّناء و عليه الرّوح و البهاء و عليه الرّحمة و الالطاف*
</p>
<p>
ص ١٤٢
</p>
<p>
جناب حاجی محمّد خان
</p>
<p>
هو اللّه
</p>
<p>
و از جمله مهاجرين و مجاورين حاجی محمّد خان
</p>
<p>
از اهل سيستانست * اين ذات مکرّم از طائفه
</p>
<p>
بلوچ بود در ريعان جوانی شوری در سر افتاد
</p>
<p>
و بسلک عرفا در آمد درويش فانی شد و از
</p>
<p>
وطن خويش برون آمد* بقاعده درويشان در
</p>
<p>
جستجوی مرشد کامل و باصطلاح قلندران مشتاق
</p>
<p>
پيرمغان گرديد * بهر کوی بجستجوی رفت و با
</p>
<p>
هر نفسی گفتگو نمود از هيچ طائفه ئی چه عارف
</p>
<p>
و چه حکيم و چه شيخی رائحه محبّت اللّه استشمام
</p>
<p>
ننمود * يعنی از دراويش جز ريش روئيده و کيش
</p>
<p>
تکدّی و دريوزه نديد بنام درويش ولی بحقيقت
</p>
<p>
ص ١٤٣
</p>
<p>
در قيد هر کم و بيش مشاهده نمود * در اشراقيّون
</p>
<p>
اشراق نيافت و جز مباحث بی‌نتيجه سخنی نشنيد
</p>
<p>
ملاحظه کرد که طمطراق الفاظ است و غوامض
</p>
<p>
مجاز حقيقت مفقود و دقائق معانی معدوم حکمت
</p>
<p>
حقيقی آنست که از آن نتيجهء فضائل حاصل گردد
</p>
<p>
اين حکما بالعکس چون بنهايت کمال رسند اسير
</p>
<p>
رذائل شوند و لا ابالی و ذميم الخصائل گردند و از
</p>
<p>
منقبت عالم انسانی بکلّی عاری و خالی شوند * و امّا
</p>
<p>
طائفه شيخی جوهر اخذ شده، سفلی باقی مغز از
</p>
<p>
ميان رفته پوستی مانده و اکثر مسائل حشو و زوائد گرديده *
</p>
<p>
لهذا بمجرّد استماع ندآء از ملکوت اعلی فرياد
</p>
<p>
بلی برآورد و چون باد باديه پيما شد مسافات بعيده
</p>
<p>
طی نمود و بسجن اعظم وارد گشت و بشرف لقا
</p>
<p>
فائز گرديد بمجرّد مشاهده طلعت نوراء منجذب
</p>
<p>
شد و مراجعت بايران کرد تا با مدّعيان طريقت
</p>
<p>
و رفقای سابق طالبان حقيقت ملاقات نمايد و آنچه
</p>
<p>
ص ١٤٤
</p>
<p>
مقتضای وفا و فريضه ذمّت است مجری دارد *
</p>
<p>
خلاصه بهر يک از آشنايان چه در ذهاب و چه
</p>
<p>
در اياب همدم و همراز شد و بمسامع آنان اين آهنگ
</p>
<p>
آسمانی را با نغمه و آواز رساند تا بوطن خويش رسيد
</p>
<p>
و از برای متعلّقان خود از هر جهت اسباب راحت
</p>
<p>
و معيشت مهيّا ساخت تا در نهايت خوشی زندگانی
</p>
<p>
نمايند بعد جميع اقربآء و خويش و عيال و اولاد را
</p>
<p>
وداع نمود که من بعد منتظر رجوع من مباشيد
</p>
<p>
عصائی در دست گرفت و سرگشتهء کوه و بيابان
</p>
<p>
شد و با دوستان قديم يعنی عارف مشربان معاشر
</p>
<p>
و مؤانس گشت * در سفر اوّل در طهران با مرحوم
</p>
<p>
آقا ميرزا يوسف خان مستوفی الممالک ملاقات نمود *
</p>
<p>
چون با ايشان صحبت داشت خواهشی نمودند و آن را
</p>
<p>
ميزان حقّ و باطل شمردند و خواهش اينکه ولدی
</p>
<p>
باو عنايت شود اگر چنين موهبتی رخ دهد بکلّی
</p>
<p>
مفتون حقّ گردد بساحت اقدس عرض نمود
</p>
<p>
و وعده صريح بشنود * لهذا در سفر ثانی چون
</p>
<p>
ص ١٤٥
</p>
<p>
بجناب ميرزا يوسفخان ملاقات نمود ملاحظه کرد
</p>
<p>
که طفلی در آغوش دارد * گفت جناب ميرزا الحمد للّه
</p>
<p>
ميزان تام آمد و همای سعادت بدام افتاد *
</p>
<p>
مرحوم ميرزا يوسف گفت برهان واضح گشت
</p>
<p>
و مرا اطمينان حاصل و در اين سنه چون مشرّف گردی
</p>
<p>
اين طفل را عنايت ميطلبم تا در صون حمايت حقّ محفوظ و مصون ماند *
</p>
<p>
باری، حاجی خان مذکور نزد سرور سُعداء
</p>
<p>
حضرت سلطان الشّهدا رفت و ايشانرا شفيع نمود که
</p>
<p>
پاسبان آستان مبارک گردد * حضرت مشاراليه
</p>
<p>
به عريضه ئی استدعای حاجی خان را عرض نمود
</p>
<p>
و شفاعت فرمود * حاجی خان بسجن اعظم وارد و در
</p>
<p>
جوار يار مهربان ساکن شد مدّتی بشرف جوار
</p>
<p>
موفّق بعد در باغ مزرعه اکثر اوقات بشرف قدوم
</p>
<p>
مبارک مشرّف ميشد و بعد از صعود حضرت
</p>
<p>
مقصود روحی لتربته الفداء ثابت بر عهد و ميثاق
</p>
<p>
بود و از اهل نفاق بيزار تا آنکه در غيبوبت اين
</p>
<p>
ص ١٤٦
</p>
<p>
عبد در سفر اروپ و امريک بمسافر خانه حظيرة
</p>
<p>
القدس شتافت و در جوار مقام اعلی بجهان بالا پرواز
</p>
<p>
نمود * روّح اللّه روحه بنفحة مسکيّة من جنّة الابهی
</p>
<p>
و رائحة زکيّة من الفردوس الاعلی و عليه التّحيّة
</p>
<p>
و الثّناء* جدث نورانيش در حيفا است*
</p>
<p>
----------------------------------
</p>
<p>
جناب آقا محمّد ابراهيم امير
</p>
<p>
هو اللّه
</p>
<p>
و از جمله مهاجرين و مجاورين جناب آقا محمّد
</p>
<p>
ابراهيم امير بود * اين وجود مسعود از اهل نيريز
</p>
<p>
بود و از صهبای ايمان و ايقان جامی لبريز * امير
</p>
<p>
شاب امرد بود که اسير دلبر مهربان گرديد و گرفتار
</p>
<p>
دست عوانان شد بعد از صدمات وقوعات نيريز
</p>
<p>
ستمکاران او را بدست آوردند و سه فرّاش او را
</p>
<p>
مُکتّف نمودند امير بقوت بازو خود را از بند رها
</p>
<p>
نمود و از کمر فرّاش خنجری غصب کرده خود را
</p>
<p>
ص ١٤٧
</p>
<p>
نجات داد و بعراق شتافت * در آنجا بتحرير آيات
</p>
<p>
پرداخت بعد بخدمت آستان مقدّس موفّق شد
</p>
<p>
و در نهايت ثبات و استقامت شب و روز ملازم درگاه
</p>
<p>
بود و در سفر عراق بقسطنطنيّه و از آنجا بادرنه و از
</p>
<p>
ادرنه بسجن اعظم حاضر رکاب بود و بامة اللّه کنيز
</p>
<p>
آستان حبيبه هم آشيان شد و صبيّه‌اش بديعه بمرحوم
</p>
<p>
حسين آقا قهوه چی همدم و همراز گشت *
</p>
<p>
باری، امير مذکور مدّت حيات را در نهايت
</p>
<p>
ثبات بعبوديّت قيام داشت تا آنکه بعد از صعود
</p>
<p>
مصباح ملأ اعلی بانحلال تن مبتلا شد عاقبت عالم
</p>
<p>
خاک را بگذاشت و بجهان پاک شتافت* نوّر اللّه
</p>
<p>
مضجعه بشعاع ساطع من الملکوت الاعلی و عليه
</p>
<p>
التّحيّة و الثّناء * مزار پر انوارش در عکا است*
</p>
<p>
--------------------------------------------
</p>
<p>
ص ١٤٨
</p>
<p>
جناب آقا ميرزا مهدی کاشانی
</p>
<p>
هو اللّه
</p>
<p>
و از جمله مهاجرين و مجاورين جناب آقا ميرزا
</p>
<p>
مهدی کاشانی است * اين شخص محترم از اهل
</p>
<p>
کاشان بود و در بدايت عمر تحصيل علوم و فنون
</p>
<p>
از پدر مرحوم مينمود تا آنکه در شعر و انشاء
</p>
<p>
و خطّ شکسته مهارت تام يافت و در بين اقران
</p>
<p>
ممتاز و از جوانان ديگر مستثنا بود * در سنّ طفوليّت
</p>
<p>
از ظهور حضرت احديّت خبر گرفت و بنار محبّت
</p>
<p>
اللّه بر افروخت و از خريداران يوسف حقيقی شد
</p>
<p>
سر حلقه طالبان گرديد و در دائرهء عاشقان در آمد
</p>
<p>
لسان تبليغ گشود و در اثبات ظهور به بيان بليغ
</p>
<p>
پرداخت * بعضی را بشاهراه هدايت دلالت کرد
</p>
<p>
ص ١٤٩
</p>
<p>
و در کاشان بعشق الهی رسوای جهان شد مورد
</p>
<p>
ملامت بيگانه و آشنا گرديد و معرض شماتت هر يار
</p>
<p>
بيوفا شد * يکی گفت اين سر گشته و سودائيست
</p>
<p>
ديگری گفت اين بخت بر گشته و رسوائی جفا
</p>
<p>
کاران زبان طعن گشودند و ستمکاران رحم
</p>
<p>
ننمودند * چون عرصه تنگ شد و اشرار بستيزه و جنگ
</p>
<p>
برخاستند جناب مذکور ترک وطن مألوف کرد
</p>
<p>
و بمرکز اشراق خطّهء عراق شتافت و بحضور
</p>
<p>
دلبر آفاق رسيد چندی بمصاحبت ياران پرداخت
</p>
<p>
و بمحامد و نعوت آهنگ خوشی مينواخت* بعد از مدّتی
</p>
<p>
مأذون برجوع کاشان گشت و ايّامی در وطن
</p>
<p>
خويش بسر برد دو باره شور به سر آمد طاقت فراق
</p>
<p>
نماند مراجعت بعراق کرد و همشيره خويش امة اللّه
</p>
<p>
المحترمه حرم ثالث را ببغداد آورد * در بغداد در
</p>
<p>
ظلّ عنايت بسر ميبرد تا آنکه موکب مبارک از
</p>
<p>
عراق بسمت قسطنطنيّه حرکت نمود * در بغداد
</p>
<p>
بمحافظه بيت مأمور شد و از آتش فراق در احتراق
</p>
<p>
ص ١٥٠
</p>
<p>
بود دمی آرام نداشت و نَفَسی آسايش و راحت ننمود
</p>
<p>
تا آنکه احبّا از عراق بموصل نفی و تبعيد شدند از جمله
</p>
<p>
اسيران بود و از زمره مظلومان بنهايت تعب و مشقّت
</p>
<p>
بموصل رسيد و در حدباء اسير محنت و بلا بود *
</p>
<p>
اکثر اوقات ضعيف و عليل بود و در منفی در نهايت
</p>
<p>
فقر و فنا با وجود اين صبور و شکور بود و حمول
</p>
<p>
و وقور تا آنکه طاقت طاق شد و تحمّل فراق نماند
</p>
<p>
اذن حضور خواست مأذوناً مأجوراً بسجن اعظم
</p>
<p>
شتافت * از شدّت صدمات راه و شدّت محنت
</p>
<p>
و مشقّت با جسمی ضعيف و نحيف و ناتوان بزندان
</p>
<p>
عکا واصل گشت ايّامی بود که جمال مبارک در
</p>
<p>
داخل قلعه در وسط قشله محبوس و مسجون بودند *
</p>
<p>
باری، جناب مذکور با تعب موفور ايّامی بوجد
</p>
<p>
و سرور گذراند بلا را عطا يافت و زحمت را
</p>
<p>
رحمت دانست و نقمت را نعمت شمرد زيرا در
</p>
<p>
سبيل الهی بود و ابتغاء رضاء ربّانی ايّام را ميگذراند
</p>
<p>
تا آنکه مرض شدّت يافت و روز بروز جسم بر
</p>
<p>
ص ١٥١
</p>
<p>
انحلال افزود و در پناه عنايت بجوار رحمت
</p>
<p>
کبری طيران نمود * اين ذات مکرّم بين خلق
</p>
<p>
محترم بود ولی در سبيل محبّت اللّه بی‌نام و نشان
</p>
<p>
گشت و انواع بلايا و رزايا تحمّل نمود و هيچ
</p>
<p>
وقت شکوه ننمود راضی بقضا بود و راه تسليم
</p>
<p>
و رضا می پيمود مشمول نظر عنايت بود و در
</p>
<p>
درگاه کبرياء مقرّب لهذا از بدايت حيات تا نهايت
</p>
<p>
بر حالت واحده مستغرق بحر رضا بود و ربّ
</p>
<p>
ادرکنی ادرکنی ميگفت تا آنکه بجهان پنهان صعود
</p>
<p>
نمود * عطّر اللّه مشامه بنفحات القدس فی الفردوس
</p>
<p>
الاعلی و سقاه شراباً طهورا فی کأس کان
</p>
<p>
مزاجها کافورا و عليه التّحيّة و الثّناء* رمس معطّرش در عکاست*
</p>
<p>
----------------------------
</p>
<p>
ص ١٥٢
</p>
<p>
جناب مشکين قلم
</p>
<p>
و از جمله مهاجرين و مجاورين و مسجونين خطّاط
</p>
<p>
شهير مير عماد ثانی حضرت مشکين قلم است * قلم
</p>
<p>
مشکين بود و جبين روشن بنور مبين از مشاهير
</p>
<p>
عرفا و سرحلقه ظرفا بود * اين عارف سالک صيتش
</p>
<p>
بجميع ممالک رسيد در ايران سرور خطّاطان بود
</p>
<p>
و معروف در نزد بزرگان در طهران در نزد وزرا
</p>
<p>
و امنا مکانت مخصوصی داشت و بنيان
</p>
<p>
مرصوصی گذاشت و در روم شهير هر مرز
</p>
<p>
و بوم بود و جميع خطّاطان حيران از مهارت
</p>
<p>
قلم او زيرا در جميع خطوط ماهر بود و در کمالات، نجمی باهر *
</p>
<p>
ص ١٥٣
</p>
<p>
اين شخص کامل صيت امر اللّه را در اصفهان
</p>
<p>
شنيد لهذا عزم کوی جانان نمود مسافات بعيده
</p>
<p>
طی کرد و دشت و صحرا پيمود و از کوه و دريا
</p>
<p>
گذشت تا آنکه بارض سرّ وارد شد و بمنتهی
</p>
<p>
درجه ايمان و ايقان واصل گشت * صهبای اطمينان
</p>
<p>
نوشيد و ندای رحمن شنيد بحضور مثول يافت
</p>
<p>
و باوج قبول عروج نمود * سرمست باده عشق
</p>
<p>
گرديد و از شدّت وله و شوق سر گشته و سر گردان
</p>
<p>
گشت * آشفته و سودائی شد و سر گشته و شيدائی
</p>
<p>
گرديد * مدّتی در جوار عنايت بسر ميبرد و هر
</p>
<p>
روز مورد الطاف جديد ميشد و بتزيين و تنميق
</p>
<p>
قطعه‌های رنگين ميپرداخت و اسم اعظم
</p>
<p>
يا بهاء الابهی را باشکال مختلفه در غايت اتقان
</p>
<p>
مينگاشت و بجميع آفاق ميفرستاد * پس مأمور
</p>
<p>
سفر باسلامبول گرديد و با حضرت سيّاح همراه
</p>
<p>
شد * چون بآن مدينه عظمی رسيد در بدايت جميع
</p>
<p>
بزرگان ايرانی و عثمانی کلّ نهايت احترام مجری
</p>
<p>
ص ١٥٤
</p>
<p>
داشتند و شيفته خطّ مشکين او گرديدند ولی
</p>
<p>
لسان بليغ گشاد و بی‌محابا بتبليغ پرداخت* سفير
</p>
<p>
ايران در کمين بود حضرت مشکين را در نزد
</p>
<p>
وزراء متّهم باين نمود که اين شخص از طرف حضرت
</p>
<p>
بهاء اللّه بجهت فساد و فتنه و ضوضاء باين مدينه کبری
</p>
<p>
آمده جمعی را مسخّر نموده و بانواع تدبير باز بتسخير
</p>
<p>
مشغول است * اين بهائيان ايران را زير و زبر
</p>
<p>
نمودند حال بپايتخت عثمانيان پرداختند * دولت
</p>
<p>
ايران بيست هزار نفر طعمه شمشير کرد تا بتدبير اين
</p>
<p>
نائره فساد را بنشاند حال شما بيدار شويد عنقريب
</p>
<p>
آتش فساد شعله زند و عاقبت خرمن سوز بلکه
</p>
<p>
جهانسوز گردد و چاره از دست برود *
</p>
<p>
و حال آنکه آن مظلوم در پايتخت روم مشغول
</p>
<p>
بخوشنويسی و معروف بخدا پرستی بود در اصلاح
</p>
<p>
ميکوشيد نه در فساد در الفت بين اديان سعی
</p>
<p>
مينمود نه کلفت بين مردمان غريبان را مينواخت
</p>
<p>
و بتربيت اهل وطن ميپرداخت بيچار‌گان را ملجأ
</p>
<p>
ص ١٥٥
</p>
<p>
و پناه بود و فقيرانرا گنج روان بوحدت عالم انسانی
</p>
<p>
دعوت مينمود و از بغض و عداوت بيزار بود *
</p>
<p>
ولی سفير ايران نفوذ عظيم داشت و با وزراء
</p>
<p>
روابط خصوصی قديم جمعی را بر آن داشت که در
</p>
<p>
مجالس و محافل داخل شوند و هر نسبت باين طائفه
</p>
<p>
بدهند * جواسيس بتحريک عوانان از هر طرف
</p>
<p>
احاطه بجناب مشکين نمودند و بتعليم سفير لوائحی
</p>
<p>
بصدر اعظم تقديم کردند که اين شخص شب و روز
</p>
<p>
بتحريک فساد مشغول طاغی و باغی است و عاصی
</p>
<p>
و ياغی * اين بود که جناب مشکين را مسجون
</p>
<p>
نمودند و به گاليپولی فرستادند و باين مظلومان همداستان
</p>
<p>
شد او را بقبرس فرستادند و ما را بسجن عکاء*
</p>
<p>
در جزيره قبرس در قلعه ماغوسا محبوس گرديد
</p>
<p>
و از سنه ٨٥ تا ٩٤ در ماغوسا مسجون و اسير بود *
</p>
<p>
و چون قبرس از دست عثمانيان برفت حضرت
</p>
<p>
مشکين از اسيری رهائی يافت و آهنگ کوی دوست
</p>
<p>
در مدينه عکا نمود و در ظلّ عنايت ايّام بسر ميبرد
</p>
<p>
ص ١٥٦
</p>
<p>
و بتزيين و تنميق لوحه‌های مکمّل ميپرداخت
</p>
<p>
و باطراف ميفرستاد و شب و روز در نهايت روح
</p>
<p>
و ريحان مانند شمع بنار محبّت اللّه ميگداخت و جميع
</p>
<p>
يارانرا تسلّی خاطر بود * و بعد از صعود حضرت
</p>
<p>
مقصود در نهايت ثبوت و رسوخ در عهد و ميثاق
</p>
<p>
محکم و متين بود و مانند سيف شاهر بر رقاب ناکثين
</p>
<p>
ابداً مدارا نميدانست و لغير اللّه محابا نميکرد و دقيقه ئی
</p>
<p>
در خدمت فتور نداشت و در هيچ موردی قصور نمينمود *
</p>
<p>
بعد از صعود سفری بهندوستان نمود و در
</p>
<p>
آنجا با حقيقت پرستان آميزش کرد ايّامی بسر برد
</p>
<p>
و هر روزی همّتی جديد نمود * چون خبر ناتوانی
</p>
<p>
او باين عبد رسيد فوراً او را احضار نمودم مراجعت
</p>
<p>
باين سجن اعظم کرد ياران شادی نمودند و کامرانی
</p>
<p>
کردند شب و روز همدم و همراز بود و هم نغمه و هم
</p>
<p>
آواز حالت غريبی داشت و انجذاب شديدی
</p>
<p>
جامع فضائل بود و مجمع خصائل مؤمن و موقن
</p>
<p>
ص ١٥٧
</p>
<p>
و مطمئن و منقطع بود بسيار خوش مشرب و شيرين
</p>
<p>
سخن و اخلاق مانند بوستان و گلشن * نديم بی‌نظير
</p>
<p>
بود و قرين بی‌مثيل در محبّت اللّه از هر نعمتی
</p>
<p>
گذشت و از هر عزّتی چشم پوشيد راحت
</p>
<p>
و آسايش نخواست ثروت و آلايش نجست باين
</p>
<p>
جهان تقيّدی نداشت و شب و روز خويش را بر تبتّل
</p>
<p>
و تضرّع ميگماشت * هميشه بشوش بود و در جوش
</p>
<p>
و خروش محبّت مجسّم بود و روح مصوّر در
</p>
<p>
صدق و خلوص بی‌نظير بود و در صبر
</p>
<p>
و سکون بی‌مثيل بکلّی فانی بود و بنَفَس رحمانی باقی *
</p>
<p>
اگر آشفته جمال و دلبسته بملکوت جلال نبود
</p>
<p>
از برای او هر خوشی ميسّر بود زيرا بهر مملکتی
</p>
<p>
ميرفت اين خطوط متنوّعه سرمايه عظيم بود و فضائلش
</p>
<p>
واسطه حرمت و رعايت هر امير و فقير * ولی چون
</p>
<p>
سر گشته و سودائی معشوق حقيقی بود از جميع
</p>
<p>
اين قيود آزاد شد و در اوج نامتناهی پرواز داشت *
</p>
<p>
ص ١٥٨
</p>
<p>
عاقبت در غياب اين عبد از اين جهان تاريک و تنگ
</p>
<p>
بعالم نورانی شتافت و در جوار رحمت کبری
</p>
<p>
فيض نامتناهی يافت* عليه التّحيّة و الثّناء و عليه
</p>
<p>
الرّحمة الکبری من الرّفيق الاعلی*
</p>
<p>
--------------------------------
</p>
<p>
جناب استاد علی اکبر نجّار
</p>
<p>
و از جمله مهاجرين و مجاورين جناب استاد علی
</p>
<p>
اکبر نجّار بود * از خيل ابرار بود و سر حلقه
</p>
<p>
اخيار در ايران از قدمای احباب بود و از اجلّه
</p>
<p>
اصحاب از بدايت امر اللّه همدم و همراز گشت
</p>
<p>
و با نغمه و آواز شد مطّلع بر حجج و براهين شد
</p>
<p>
و متتبّع در آيات نور مبين * طبع شعری داشت
</p>
<p>
و قريحه سيّال قصائدی در محامد جمال مبارک انشا
</p>
<p>
نمود و در صنعت نجّاری خارق العاده مهارت
</p>
<p>
داشت مصنوعات دقيقه ترتيب ميداد نجّاری را
</p>
<p>
ص ١٥٩
</p>
<p>
بدقيقی مشابه خاتم سازی نموده بود در فنّ رياضی
</p>
<p>
نهايت مهارت داشت و ملاحظات دقيقی بيان مينمود *
</p>
<p>
باری، اين شخص بزرگوار از يزد بعراق شتافت
</p>
<p>
و بساحت اقدس مشرّف گشت فوز عظيم يافت
</p>
<p>
و فيض مبين جست * جمال مبارک نهايت عنايت در
</p>
<p>
حقّ او مجری ميفرمودند و اکثر ايّام بساحت اقدس
</p>
<p>
مشرّف ميگشت و از جمله نفوسی است که از زوراء
</p>
<p>
سرگون بحدبا گشت و مشقّت زيادی ديد *
</p>
<p>
مدّتی در موصل در نهايت عسرت و بنهايت قناعت
</p>
<p>
ايّامی بسر ميبرد هميشه زبان تشکّر داشت و بيان تضرّع و تبتّل *
</p>
<p>
نهايت از موصل ببقعه مبارکه آمد و در جوار
</p>
<p>
روضه مقدّسه بذکر و فکر و مناجات مشغول بود
</p>
<p>
در شبهای تاريک جزع و زاری مينمود و بيقراری
</p>
<p>
ميکرد در مقام ابتهال با چشمی اشکبار و قلبی
</p>
<p>
آتش بار مناجات مينمود و بکلّی از اين خاکدان
</p>
<p>
ص ١٦٠
</p>
<p>
فانی منقطع و بيزار بود و دائماً آرزوی صعود
</p>
<p>
مينمود و رجای اجر موعود ميفرمود زيرا از
</p>
<p>
فراق نيّر آفاق طاقتش طاق و مشتاق جنّت لقا
</p>
<p>
و مشاهده انوار ملکوت ابهی بود * عاقبت دعايش
</p>
<p>
مستجاب شد و صعود بجهان الهی محفل تجلّی ربّ
</p>
<p>
الارباب نمود * عليه صلوات اللّه و سلامه و ادخله اللّه
</p>
<p>
فی دار السّلام بقوله تعالی و لهم دار السّلام عند ربّهم و اللّه رؤفٌ بالعباد*
</p>
<p>
----------------------
</p>
<p>
جناب آقا شيخ علی اکبر مازگانی
</p>
<p>
هو اللّه
</p>
<p>
و از جمله مهاجرين و مجاورين جناب آقا شيخ
</p>
<p>
علی اکبر مازگانی بود * اين سرور آزادگان و سر
</p>
<p>
حلقهء آوارگان طفل رضيع بود که درمازگان از پستان
</p>
<p>
عنايت شير خوار گشت سليل حضرت فاضل
</p>
<p>
جليل شيخ مازگانی بود * پدر پاک گهرش در قمصر
</p>
<p>
ص ١٦١
</p>
<p>
کاشان شخص شهير بود و در زهد و تقوی بی‌مثيل
</p>
<p>
و نظير جامع اخلاق حميده بود و دارای
</p>
<p>
اطوار پسنديده در خوش خوئی مسلّم عموم بود
</p>
<p>
و در حلاوت مشرب در نزد کلّ مشهور و معلوم *
</p>
<p>
در محبّت اللّه چون خلع عذار کرد و کشف اسرار
</p>
<p>
نمود بيوفايان از آشنا و بيگانه روی گردان گشتند
</p>
<p>
و بر قتل آن بزرگوار قيام نمودند* مدّتی ترويج
</p>
<p>
دين مبين نمود و تهييج قلوب سائرين ميکرد
</p>
<p>
و اکرام بر واردين مينمود * تا آنکه در کاشان صيت
</p>
<p>
و صوت ايمان و ايقان او بکهکشان رسيد عوانان
</p>
<p>
دست تطاول گشودند و مروّت و رحم ننمودند
</p>
<p>
و آن شيخ جميل را شهيد در سبيل ربّ جليل کردند *
</p>
<p>
پسر مهر پرور جناب شيخ علی اکبر زيست
</p>
<p>
در آن کشور نتوانست اگر بدست ستمکاران می
</p>
<p>
افتاد بعد از پدر او نيز مانند پدر مهربان عرضه
</p>
<p>
شمشير ميگشت * و هر چند مومی اليه در عراق
</p>
<p>
مدّتی بشرف لقا فائز بود بعد بايران رفت دو باره
</p>
<p>
ص ١٦٢
</p>
<p>
شوق مشاهده شعله ور شد و با حرم خويش
</p>
<p>
سرگشته کوه و بيابان گشت پياده و سواره
</p>
<p>
قطع مراحل نمود و از سواحل مرور کرده با ضجيع
</p>
<p>
خويش ببقعه مبارکه واصل گشت و در پناه
</p>
<p>
حقّ امن و امان يافت و در ظلّ سدره منتهی روح
</p>
<p>
و ريحان جست و بعد از صعود طلعت مقصود
</p>
<p>
روحی لاحبّائه الفداء ثابت عهد و پيمان بود و نابت
</p>
<p>
از فيض رحمت يزدان * بصرف فطرت از شدّت
</p>
<p>
محبّت شوق شاعری داشت و آرزوی قصائد
</p>
<p>
و غزلخوانی ولی عاری از سجع و قوافی: "قافيه انديشم
</p>
<p>
و دلدار من" "گويدم منديش جز ديدار من"
</p>
<p>
باری، شيخ مذکور در نهايت فرح و سرور شوق صعود بجهان
</p>
<p>
ربّ غفور داشت لهذا بنار اشتياق ميگداخت
</p>
<p>
عاقبت از اين جهان رفت و در جهان بالا خيمه بر
</p>
<p>
افراخت * امطر اللّه علی جدثه الوابل الهطّال من
</p>
<p>
ملکوت الغفران و متّعه بالفوز العظيم فی فردوس
</p>
<p>
الجنان و افاض عليه سجال الرّحمة فی جنّة الرّضوان*
</p>
<p>
ص ١٦٣
</p>
<p>
جناب آقا ميرزا محمّد خادم مسافر خانه
</p>
<p>
و از مهاجرين و مجاورين جناب آقا ميرزا محمّد
</p>
<p>
خادم مسافر خانه است * اين جوان الهی از اهل
</p>
<p>
اصفهان بود و در ريعان شباب در بين اجلّاء علماء
</p>
<p>
شهير بفرط ذهن و ذکاء از خانواده ئی محترم بود و در
</p>
<p>
نجابت و فطانت و تحصيل معارف مشهور و مسلّم * از
</p>
<p>
منقول و معقول بهره گرفت و از علوم و فنون
</p>
<p>
نصيب موفور يافت ولی تشنه اسرار حقيقت بود
</p>
<p>
و طالب عرفان حضرت احديّت * از زلال فنون
</p>
<p>
و معارف حرارت و عطش ساکن نگشت هميشه
</p>
<p>
جويا بود و پويا و در محافل با دانايان ناطق و گويا
</p>
<p>
تا آنکه اين رؤيا تعبير گشت سرّ مکنون و رمز
</p>
<p>
ص ١٦٤
</p>
<p>
مصون ظاهر و آشکار شد از نفحه گلشن ابهی
</p>
<p>
مشام معطّر نمود و به پرتوی از شمس حقيقت دل
</p>
<p>
و جان را منوّر کرد ماهی تشنه لب بچشمهء حيات
</p>
<p>
رسيد و پروانه مشتاق شمع روشن يافت بشارت
</p>
<p>
کبری طالب صادق را احيا نمود و پرتو صبح هدی دل
</p>
<p>
و ديده را روشن کرد * چنان نار محبّت اللّه بر افروخت
</p>
<p>
که ديده از اين جهان و راحت کبری و نعمت
</p>
<p>
عظمی بدوخت و بسجن اعظم توجّه نمود *
</p>
<p>
در اصفهان برفاهيّت معيشت مينمود و بخوشی
</p>
<p>
و سرور زندگانی ميفرمود ولی شوق لقا او را آزاد
</p>
<p>
از هر قيود نمود قطع مسافات بعيده کرد و مشقّت
</p>
<p>
شديده ديد و از ايوان بزندان شتافت در سجن
</p>
<p>
اعظم بعبوديّت جمال ابهی و خدمت احبّا پرداخت *
</p>
<p>
مخدوم بود خادم گشت خواجه بود بنده گرديد
</p>
<p>
سرور بود اسير شد شب و روز آنی فراغت نداشت
</p>
<p>
و دمی راحت نديد مسافرين را کهف امين بود
</p>
<p>
و مجاورين را مونس بی‌نظير فوق طاقت ميکوشيد
</p>
<p>
ص ١٦٥
</p>
<p>
و بمحبّت ياران ميجوشيد و ميخروشيد * جميع مسافرين
</p>
<p>
از او راضی و خوشنود و جميع مجاورين از او مسرور
</p>
<p>
و ممنون و از کثرت خدمات دائماً ملازم صمت و سکوت بود *
</p>
<p>
تا آنکه مصيبت کبری رخ نمود و بنيان
</p>
<p>
صبر و قرار ويران شد آتش فراق چنان جانسوز
</p>
<p>
گشت که شب و روز آرام نداشت و مانند شمع
</p>
<p>
ميگداخت از شدّت التهاب احتراق حاصل شد
</p>
<p>
و شعله بر قلب و کبد زد جسم را تحمّل نماند شب
</p>
<p>
و روز تبتّل و تضرّع مينمود و آرزوی پرواز بجهان
</p>
<p>
اسرار ميکرد و ربّ ادرکنی ادرکنی من هذا
</p>
<p>
الفراق و جرّعنی کأس الوصال و اجرنی فی جوار رحمتک
</p>
<p>
يا ربّ الارباب، ميگفت تا آنکه از اين خاکدان بجهان
</p>
<p>
بی‌پايان طيران نمود * هنيئاً له هذه الکأس الطّافحة
</p>
<p>
بموهبة اللّه مريئاً له هذه المائدة الّتی حياة للقلوب
</p>
<p>
و الارواح * متّعه اللّه بالورود علی الورد المورود و رزقه
</p>
<p>
الحظّ الموفور من الرّفد المرفود *
</p>
<p>
ص ١٦٦
</p>
<p>
جناب آقا ميرزا محمّد وکيل
</p>
<p>
و از جمله اسرا از زوراء بحدباء جناب آقا ميرزا
</p>
<p>
محمّد وکيل است * اين نفس زکيّه از نفوسی است
</p>
<p>
که در دار السّلام از کأس تسليم و رضا آشاميد و در
</p>
<p>
سايه شجر طوبی بيا سود و بيارميد * اين شخص
</p>
<p>
امين و کريم بود و در تمشيت مهامّ امور همّت غريبی
</p>
<p>
داشت و غيرت شديد * در عراق شخص شهير بود
</p>
<p>
و معروف بحسن تدبير چون مؤمن و موقن گرديد
</p>
<p>
بلقب وکيل ممتاز گشت* و سبب تلقيب بوکيل اين
</p>
<p>
بود که در بغداد شخص شهيری بود معروف بحاجی
</p>
<p>
ميرزا هادی جواهری، مشار اليه را فرزندی بود
</p>
<p>
ارجمند نام او آقا ميرزا موسی که از قلم اعلی بحرف البقاء
</p>
<p>
ص ١٦٧
</p>
<p>
ملقّب گرديد * جناب حرف البقاء مؤمن و موقن
</p>
<p>
شد و ثابت و راسخ و امّا حاجی مشار اليه شخصی
</p>
<p>
بود امير منش و در ايران و عراق حتّی هندوستان
</p>
<p>
معروف ببذل و بخشش * از اصل از وزراء ايران
</p>
<p>
بود چون مرحوم فتحعلی شاه را ديده بر اموال دنيا
</p>
<p>
ديد که طمع بمال وزراء مينمايد و آنچه اندوخته‌اند
</p>
<p>
ميربايد بلکه در مصادره حطام دنيا بيمحابا
</p>
<p>
عقوبت و شکنجه مينمايد و نام آنرا جريمه مينهد
</p>
<p>
از خوف اين ورطه خوفناک از وزارت و امارت
</p>
<p>
گذشته ببغداد شتافت * و فتحعلی شاه او را از والی
</p>
<p>
بغداد داود پاشا بخواست ولی پاشای مذکور غيور
</p>
<p>
بود و حاجی مشار اليه بحسن تدبير مشهور لهذا
</p>
<p>
حرمت و رعايت نمود و حاجی بتجارت مشغول شد
</p>
<p>
و بجواهری معروف گشت ولی نظير اميری جليل
</p>
<p>
بحشمت بی‌پايان زندگانی مينمود * و اين شخص از
</p>
<p>
نوادر دهر بود زيرا در قصر خويش در نهايت
</p>
<p>
مکنت ايّام بسر ميبرد ولی خدم و حشم گذاشت
</p>
<p>
ص ١٦٨
</p>
<p>
بتجارت مشغول و بحصول منافع کلّيّه مألوف *
</p>
<p>
در خانه ئی باز داشت و از ترک و تاجيک و دور
</p>
<p>
و نزديک هميشه مهمانان عزيز داشت * بزرگان
</p>
<p>
ايران چون بزيارت عتبات عاليات ميرفتند اکثر در
</p>
<p>
خانه او مهمان ميشدند سفره ئی مهنّا و عيشی مهيّا
</p>
<p>
موجود ميديدند * و حاجی مشار اليه فی الحقيقه از
</p>
<p>
صدر اعظم ايران محترم‌تر و از جميع وزراء حشمتش
</p>
<p>
بيشتر و بآينده و رونده در بذل و بخشش روز بروز
</p>
<p>
قدم پيشتر مينهاد * در عراق فخر ايرانيان بود
</p>
<p>
و مباهات هموطنان حتّی بر وزراء و مشيرين عثمانی
</p>
<p>
و بزرگان بغداد بذل و بخشش و انعام مينمود در عقل و تدبير بی‌نظير بود *
</p>
<p>
باری، حاجی مشاراليه را هر چند در اواخر ايّام
</p>
<p>
از کبر سنّ امور تجارت پريشان شد ولی در
</p>
<p>
زندگانی ابداً تغيير و تبديلی نداد بر مثال سابق
</p>
<p>
در نهايت حشمت و عزّت زندگانی ميکرد *
</p>
<p>
و اموال عزيزی بزرگان از او بوام گرفتند و ندادند*
</p>
<p>
ص ١٦٩
</p>
<p>
از جمله والده آقا خان محلّاتی صد هزار تومان
</p>
<p>
قرض کرد ولی فلس واحد ادا ننمود زيرا بزودی
</p>
<p>
فوت شد، از جمله ايلخانی مسمّی بعليقلی خان، از جمله
</p>
<p>
سيف الدّوله پسر فتحعلی شاه، از جمله واليه دختر
</p>
<p>
فتحعلی شاه و قس علی ذلک از بزرگان ايران و امراء
</p>
<p>
عثمانی و اعاظم عراق و جميع اين ديون سوخت نمود *
</p>
<p>
و لکن آن امير کبير بر حالت قديم قائم و مستديم
</p>
<p>
و در اواخر ايّام محبّت غريبی بجمال مبارک پيدا نمود
</p>
<p>
و بحضور مشرّف ميشد و خاضع بود * روزی بخاطر
</p>
<p>
دارم که در حضور مبارک عرض مينمود که در تاريخ
</p>
<p>
هزار و دويست و پنجاه و چيزی ميرزا موکب منجّم
</p>
<p>
مشهور در عتبات بود که شهير آفاق بود* روزی
</p>
<p>
بمن گفت ميرزا در نجوم قِران عجيبی ميبينم که مثل
</p>
<p>
و نظير نداشته و ندارد و اين دليل بر ظهور امر
</p>
<p>
عظيمی است و يقين است که آن امر عظيم ظهور قائم موعود است *
</p>
<p>
باری، اين اميرجليل در اين حالت بود که
</p>
<p>
ص ١٧٠
</p>
<p>
وفات نمود و ارث يک پسر و دو دختر گذاشت *
</p>
<p>
ناس را گمان چنان بود که حاجی مشاراليه بر ثروت
</p>
<p>
سابق باقی و بر قرار است لهذا مال ميراث چند
</p>
<p>
کرور موجود چه که هر کس از روش و سلوک او
</p>
<p>
چنين گمان مينمود * کار پرداز ايران و مجتهدين آخر
</p>
<p>
الزّمان و قاضی بی‌ايمان جميع دندان تيز نمودند
</p>
<p>
و در ميان ورثه عربده و ستيزه انداختند تا باينواسطه
</p>
<p>
مداخل کلّيّه نمايند لهذا تا توانستند بخرابی ورثه همّت
</p>
<p>
گماشتند کار بجائی رسيد که جميع ورثه فقير و برهنه
</p>
<p>
مانند و کار پرداز و مجتهدين و قاضی اموالی اندوخته نمايند *
</p>
<p>
جناب حرف البقا آقا ميرزا موسی مؤمن و موقن
</p>
<p>
و نفس مطمئنّه بود ولی دو خواهر که از مادر ديگر
</p>
<p>
بودند بکلّی از امر بيخبر * روزی اين دو خواهر
</p>
<p>
با داماد مرحوم ميرزا سيّد رضا به درب خانه آمدند
</p>
<p>
دو دختر باندرون وارد و داماد در برون منزل نمود*
</p>
<p>
بعد بساحت اقدس دختران عرض کردند که ايلچی
</p>
<p>
ص ١٧١
</p>
<p>
و قاضی و مجتهدان بی‌ايمان خاندان ما را ويران کردند
</p>
<p>
امّا جناب مرحوم ميرزا در اواخر ايّام اعتمادی جز
</p>
<p>
به مقام مقدّس نداشت هر چند غفلت نموديم و در
</p>
<p>
التجاء تأخير ورزيديم حال پناه آورده‌ايم و عفو
</p>
<p>
گناه ميطلبيم اميد چنانست که نوميد نگرديم و در
</p>
<p>
صون عنايت و حمايت از اين خطر شديد نجات يابيم
</p>
<p>
توجّهی در امور ما بنمائيد و از قصور چشم پوشيد *
</p>
<p>
جمال مبارک جواب قطعی فرمودند که مداخله در
</p>
<p>
اين امور منفور جمال مبارک است ولی آنان دست
</p>
<p>
از دامان برنداشتند يک هفته در اندرون اقامت
</p>
<p>
نمودند و هر صبح و شام فرياد الأمان برآوردند
</p>
<p>
و گفتند که ما از اين در گاه سر بر نداريم بلکه
</p>
<p>
عاکف آستان شويم و مقيم عتبه ملائک پاسبان
</p>
<p>
تا توجّهی در امور ما گردد و از دست ستمکاران و ظالمان رهائی يابيم *
</p>
<p>
جمال مبارک هر روز نصيحت ميفرمودند که اين
</p>
<p>
امور راجع بحکّام و مجتهدانست ما را مدخلی نيست
</p>
<p>
ص ١٧٢
</p>
<p>
ولی آنان بنهايت الحاح اصرار و ابرام مينمودند
</p>
<p>
و استدعای نظر عنايت ميکردند * از قضا خانه
</p>
<p>
مبارک از حطام دنيا منزّه و مقدّس بود و حضرات
</p>
<p>
خوش گذران بآب و نان قناعت نمی نمودند بايد
</p>
<p>
به وام طعام مهيّا گردد خلاصه از هر جهت مشکلات حاصل شد *
</p>
<p>
عاقبت روزی جمال مبارک مرا خواستند
</p>
<p>
و فرمودند اين مخدّرات از کثرت الحاح ما را بزحمت
</p>
<p>
انداخته‌اند چاره ئی نه بايد تو بروی ولی در يک روز
</p>
<p>
اين مسئلهء مهمّه را انجام دهی * روز ثانی با جناب
</p>
<p>
کليم بخانه حاجی مرحوم رفتيم * فوراً ارباب خبره
</p>
<p>
حاضر ساختيم جميع جواهرات را در غرفه ئی مهيّا
</p>
<p>
نمودند و دفاتر املاک را در غرفه ديگر و اشياء
</p>
<p>
ذيقيمت خانه را در غرفه ديگر حاضر ساختند * چند
</p>
<p>
نفر جواهری بتقويم جواهر پرداختند و چند نفر
</p>
<p>
از اهل خبره قيمت خانه‌ها و دکّانها و باغها و حمّامها
</p>
<p>
تعيين کردند * چون آنان بکار مشغول شدند من
</p>
<p>
ص ١٧٣
</p>
<p>
بيرون آمدم و در هر غرفه ئی نفسی گماشتم تا اهل خبره
</p>
<p>
کار را باتّفاق تمام نمايند * قريب ظهر بود که اين
</p>
<p>
کار انجام يافت بعد بصرف ناهار پرداخته شد *
</p>
<p>
بعد از ناهار گفته گشت اهل خبره اين اشيا را بدو
</p>
<p>
قسم منقسم کنند تا قرعه انداخته شود قسمی
</p>
<p>
سهم دختران و قسمی سهم جناب حرف بقا معلوم
</p>
<p>
گردد و من بجهت دفع کسالت در بستر آرميدم *
</p>
<p>
قريب عصر برخاستم و صرف چای شد باندرون
</p>
<p>
خانه آمدم ملاحظه شد که سه قسمت کرده‌اند سؤال
</p>
<p>
نمودم که من تنبيه کردم دو قسمت شود چگونه سه
</p>
<p>
قسمت شد * جميع ورثه و متعلّقين بقول واحد جواب
</p>
<p>
دادند البتّه بايد ثلث خارج گردد لهذا سه قسمت نموديم
</p>
<p>
يک قسمت تعلّق بحرف بقا دارد و يک قسمت تعلّق
</p>
<p>
بدختران و قسم ثالث در تحت تصرّف شما است
</p>
<p>
ثلث مال ميّت است هر نوع مناسبت و مصلحت
</p>
<p>
دانيد صرف نمائيد * نهايت استيحاش حاصل شد که
</p>
<p>
چنين امری از امکان خارج است ابداً چنين تکليفی
</p>
<p>
ص ١٧٤
</p>
<p>
مياريد که ممتنع و محال است و بجمال مبارک قسم ياد
</p>
<p>
شد که فلس واحد قبول نميشود * آنان نيز قسم
</p>
<p>
خوردند که ما جز باين قسم راضی نگرديم و قبول
</p>
<p>
ننمائيم * اين عبد گفت پس حال اين مسئله را بگذاريد،
</p>
<p>
آيا حرفی ديگر در ميان شما باقی مانده؟ جناب حرف
</p>
<p>
بقا فرمودند البتّه نقود موجوده بکجا رفته؟ سؤال
</p>
<p>
از مقدار شد، گفتند سيصد هزار تومان* صبايای
</p>
<p>
مرحوم حاجی گفتند از دو شق خارج نيست يا
</p>
<p>
اين مبلغ در خانه است در صندوق و يا در زير خاک
</p>
<p>
و يا در خارج است ما خانه و ما فيه را تسليم ميرزا
</p>
<p>
ميکنيم و هر يک با چادری برون ميرويم و اگر
</p>
<p>
چيزی يافت از حال باو هبه مينمائيم و اگر در خارج
</p>
<p>
است لابد نزد شخصی امانت گذارده شده و آن
</p>
<p>
شخص چون مطّلع است که در اين کار خيانت
</p>
<p>
شده است چگونه با ما صداقت مينمايد و آن مبلغ را
</p>
<p>
اعاده ميکند بلکه جميع را از ميان ميبرد و جناب
</p>
<p>
ميرزا بايد برهان کافی در اين مسئله اقامه کند
</p>
<p>
ص ١٧٥
</p>
<p>
بمجرّد دعوی ثابت نگردد* جناب حرف بقا
</p>
<p>
فرمودند که جميع اموال تسليم آنان بود من
</p>
<p>
نه خبر داشتم و نه اثری ميدانستم هر قسم خواسته مجری داشته‌اند *
</p>
<p>
باری، برهان واضحی در دست نداشت جز
</p>
<p>
اينکه ميفرمودند حاجی مرحوم ممکن است بی‌نقود
</p>
<p>
باشند * اين عبد ملاحظه نمود که در اين دعوی برهانی
</p>
<p>
در دست نه و پاپی شدن سبب رسوائيست و نتيجه
</p>
<p>
ندارد * لهذا گفتم قرعه بيندازيد قرعه انداختند
</p>
<p>
ثلث ثالث را گفتم غرفه ئی گذاشتند و مهر و موم
</p>
<p>
نمودند مفتاح غرفه را بحضور مبارک آوردم عرض
</p>
<p>
کردم کار باتمام انجاميد و اين بصرف تأييد مبارک
</p>
<p>
بود و الّا يکسال تمام نميشد * ولی مشکلی در ميان
</p>
<p>
آمده تفصيل ادّعا و فقدان بيّنات را عرض کردم
</p>
<p>
وقوعات را بتمامه شرح دادم و عرض کردم که حضرت
</p>
<p>
حرف بقا بسيار مديونست و اگر موجود خويش را
</p>
<p>
بدهد وام تمام نگردد پس بهتر آنست که مستدعای
</p>
<p>
ص ١٧٦
</p>
<p>
ورثه را بعد از الحاح نفس مبارک قبول فرمايند
</p>
<p>
و بحرف بقا ببخشند تا اقلّاً از گير و دار ديون
</p>
<p>
رهائی يابد و چيزی از برای او باقی ماند *
</p>
<p>
روز ثانی حضرات ورثه حاضر شدند و از
</p>
<p>
ساحت اقدس رجا کردند که من ثلث را قبول نمايم
</p>
<p>
فرمودند اين مستحيل است بسيار الحاح و التماس
</p>
<p>
و رجا نمودند که نفس مبارک قبول فرمايند و در
</p>
<p>
موارد خيريّه بامر مبارک صرف شود * فرمودند من
</p>
<p>
اين مبلغ را شايد در مورد واحد صرف نمايم *
</p>
<p>
عرض کردند ما را در آن خصوص رأيی نيست
</p>
<p>
ولو بدريا افکنده شود و ممکن نيست دست از دامن
</p>
<p>
برداريم مگر آنکه اين رجا مقبول درگاه شود *
</p>
<p>
در جواب فرمودند من اين ثلث را قبول نمودم و ببرادر
</p>
<p>
شما حرف بقا بخشيدم بشرط آنکه من بعد بادّعائی
</p>
<p>
دم نزد * ورثه بشکرانه پرداختند و اين قضيه
</p>
<p>
عظيم در يوم واحد انجام يافت نه صدائی و نه ندائی
</p>
<p>
و نه دعوائی باقی ماند * حضرت حرف البقاء بنهايت
</p>
<p>
ص ١٧٧
</p>
<p>
الحاح خواستند قدری از جواهرها تعارف کنند
</p>
<p>
قبول ننمودم نهايت قبول انگشتری خواهش
</p>
<p>
نمودند ولی انگشتر گران قيمت ياقوت رمّانی حبابی
</p>
<p>
بی‌عيب بود نادر الامثال بود و اطرافش مرصّع
</p>
<p>
بالماس بود قبول نشد در حالتيکه عبا در بر نبود
</p>
<p>
بلکه قبائی ريسمانی که از قدم عالم خبر ميداد در
</p>
<p>
بر بود و فلس واحد غير مالک بقول خواجه
</p>
<p>
حافظ ( گنج در آستين و کيسه تهی )*
</p>
<p>
باری، جناب حرف البقآء در مقابل اين عنايت
</p>
<p>
جميع ما يملک را از بساتين و عقار و اراضی و املاک
</p>
<p>
تقديم حضور نمود قبول نفرمودند * بعد علمای
</p>
<p>
عراق را شفيع قرار داد جميعاً بحضور شتافتند
</p>
<p>
و استدعای قبول نمودند بکلّی امتناع فرمودند *
</p>
<p>
عرض کردند اگر قبول نفرمائيد جناب حرف بقآء
</p>
<p>
در اندک زمانی جميع را بباد ميدهد خير خود او
</p>
<p>
اينست که تصرّف در وی نتواند * باری، بخطّ خود
</p>
<p>
هبه نامه متعدّده مطابق مذاهب خمسه بعربی و فارسی
</p>
<p>
ص ١٧٨
</p>
<p>
دو نسخه مرقوم نمود و حضرات علماء را شاهد اتّخاذ
</p>
<p>
کرد و هبه نامه را بواسطه علمای بغداد از جمله عبد
</p>
<p>
السّلام افندی عالم نحرير و سيّد داود افندی فاضل
</p>
<p>
شهير تقديم کرد * جمال مبارک فرمودند ما خود ميرزا
</p>
<p>
موسی را وکيل قرار داديم *
</p>
<p>
باری، بعد از اينکه جمال مبارک بروميلی تشريف
</p>
<p>
بردند جناب حرف بقا بلوک هنديّه که قريب کربلا
</p>
<p>
است حاصلات عشريّه‌اش را از حکومت بالتزام
</p>
<p>
اشتری نمود و خسران عظيم کرد قريب صد هزار
</p>
<p>
تومان زيان نمود حکومت املاک را ضبط کرد
</p>
<p>
و جميع را بفروخت ولی بابخس اثمان * بساحت اقدس
</p>
<p>
عرض شد فرمودند ابداً تفوّه منمائيد و نامی از اين
</p>
<p>
املاک مبريد * در اين اثنا از ادرنه نفی بعکا واقع
</p>
<p>
شد جناب آقا ميرزا محمّد بحکومت مراجعت
</p>
<p>
کرد که من وکيل جمال مبارکم اين املاک تعلّق
</p>
<p>
بحرف بقا ندارد چگونه ضبط نموديد ولی چون
</p>
<p>
سندی در دست نداشت زيرا اوراق هبه در عکا
</p>
<p>
ص ١٧٩
</p>
<p>
بود لهذا مدّعايش در نزد حکومت مقبول نيفتاد
</p>
<p>
ولی در بين کلّ شهرت بميرزا محمّد وکيل يافت اينست
</p>
<p>
سبب تلقيب او بوکالت *
</p>
<p>
باری، در ادرنه بوديم که خاتم مذکور يعنی
</p>
<p>
ياقوت را بواسطه سيّد علی اکبر جناب حرف بقا
</p>
<p>
ارسال نمود جمال مبارک امر بقبول فرمودند *
</p>
<p>
چون بعکا رسيديم ياران الهی بيمار شدند و در بستر
</p>
<p>
بعلل و امراض گرفتار گشتند* اين عبد آن انگشتر را
</p>
<p>
بهندوستان نزد نفسی از احباب فرستاد تا بزودی
</p>
<p>
بفروشند و مبلغ را بفرستند و صرف بيماران گردد *
</p>
<p>
ولی آن نفس مبارک فلسی نفرستاد بعد از
</p>
<p>
دو سال مرقوم نمود که من به بيست و پنج ليره فروختم
</p>
<p>
و صرف زائرين کردم و حال آنکه قيمت خاتم
</p>
<p>
وافر بود * ولی اين عبد شکوه ننمود و بشکرانه
</p>
<p>
پرداخت که الحمد للّه از آن اموال غباری بدامن تعلّق نيافت *
</p>
<p>
خلاصه جناب ميرزا محمّد وکيل اسيراً از عراق
</p>
<p>
ص ١٨٠
</p>
<p>
بحدباء ارسال شد و بنهايت زحمت و مشقّت گرفتار
</p>
<p>
گشت غنی بود فی سبيل اللّه فقير شد
</p>
<p>
راحت بود در راه خدا بزحمت افتاد و ايّامی چند
</p>
<p>
در نهايت تذلّل و تبتّل در موصل بسر برد و عاقبت
</p>
<p>
منقطعاً عمّا سوی اللّه و منجذباً بنفحات اللّه از اينعالم
</p>
<p>
ظلمانی بجهان نورانی صعود نمود * عليه التّحيّة و الثّناء
</p>
<p>
و فتح اللّه علی ترابه ابواب السّماء بماء منهمر من العفو و الغفران *
</p>
<p>
-------------------
</p>
<p>
جناب حاجی محمّد رضای شيرازی
</p>
<p>
و از جمله مهاجرين و مجاورين جناب حاجی
</p>
<p>
محمّد رضای شيرازيست * اين شخص ربّانی از اهل
</p>
<p>
شيراز بود در نهايت عجز و نياز مظهر ايمان
</p>
<p>
و ايقان بود و در نهايت اطمينان* چون ندای الهی
</p>
<p>
بلند شد اين مستمند بظلّ عنايت خداوند شتافت
</p>
<p>
ص ١٨١
</p>
<p>
ندای الست را بلی گفت و مشکوة نور هدی
</p>
<p>
گشت * در نهايت تبتّل و تضرّع بود و مدّتی مديده
</p>
<p>
بخدمت افنان سدره مبارکه حضرت حاجی ميرزا
</p>
<p>
محمّد علی موفّق شد و هميشه مجالس و مؤانس بود
</p>
<p>
و در جميع امور خير خواه و خالص * تا آنکه بعد از
</p>
<p>
مسافرت بممالک بعيده بارض مقدّس شتافت و در
</p>
<p>
نهايت خضوع و خشوع سر بآستان حضرت احديّت
</p>
<p>
گذارد و بشرف لقا فائز گشت و از دريای
</p>
<p>
الطاف بی‌پايان مغترف شد * مدّتی در عتبه عليا
</p>
<p>
اقامت نمود و در اکثر ايّام بشرف حضور مثول
</p>
<p>
می يافت نظر عنايت شامل بود و فضل و موهبت
</p>
<p>
کامل و در حسن اخلاق فائق و بتعاليم الهيّه
</p>
<p>
سالک و عامل * در نهايت صبر و سکون بود و بکلّی
</p>
<p>
فانی در اراده حضرت بيچون از خود مقصدی
</p>
<p>
نداشت و تعلّق باينعالم فانی نيافت * جز رضای
</p>
<p>
الهی آرزو نبود و بغير از سلوک در سبيل او آمال و امانی نه *
</p>
<p>
ص ١٨٢
</p>
<p>
بعد بمدينه بيروت شتافت و در آنجا بخدمات
</p>
<p>
حضرت افنان عليه بهاء اللّه قيام کرد * مدّتی مديده
</p>
<p>
بر اين منوال ايّام بسر برد و بکرّات و مرّات بآستان
</p>
<p>
مقدّس رجوع نمود و بمنظر اکبر مثول يافت * تا
</p>
<p>
آنکه در صيدا عليل و مريض شد و طاقت و تحمّل
</p>
<p>
رجوع بعکا نماند در نهايت تسليم و رضا بملکوت
</p>
<p>
ابهی پرواز کرد و مستغرق بحر انوار گرديد و از
</p>
<p>
قلم اعلی در ذکر او عنايت بی‌پايان صدور يافت *
</p>
<p>
فی الحقيقه اين شخص از ثابتين راسخين بود
</p>
<p>
و در عبوديّت جمال مبارک رکنی رکين * بکرّات
</p>
<p>
و مرّات از فم مطهّر ذکر خير او مسموع گشت * عليه
</p>
<p>
التّحيّة و الثّناء و عليه البهاء الابهی و عليه الرّحمة الکبری
</p>
<p>
و له المغفرة العظمی من ربّ السّموات العُلی * قبر
</p>
<p>
منوّرش در مدينه صيدا در جوار مقام
</p>
<p>
مشهور بمقام حضرت يحيی است*
</p>
<p>
-------------------------
</p>
<p>
ص ١٨٣
</p>
<p>
جناب حسين افندی تبريزی
</p>
<p>
و از جمله مهاجرين و مجاورين حسين افندی
</p>
<p>
تبريزيست * اين جوان از اهل تبريز و از صهبای
</p>
<p>
محبّت اللّه جام لبريز بود * در ريعان جوانی از ايران
</p>
<p>
بيونان سفر نمود و ايّامی در آن خطّه و ديار بکسب
</p>
<p>
و کار مشغول بود و اوقاتی بسر ميبرد * تا آنکه
</p>
<p>
بدرقهء عنايت رسيد از يونان بازمير شتافت
</p>
<p>
و در آن اقليم بشارت ظهور جديد شنيد بجوش
</p>
<p>
و خروش آمد و از آهنگ سروش مست و مدهوش
</p>
<p>
شد از سود و زيان برست و آهنگ کوی جانان
</p>
<p>
نمود و بآستان مقدّس فائز گشت * مدّتی ملازم
</p>
<p>
درگاه بود و مقرّب بارگاه بعد مأمور بسکنی در
</p>
<p>
ص ١٨٤
</p>
<p>
مدينه حيفا گرديد همواره بخدمت ياران پرداخت
</p>
<p>
و محطّ رحال دوستان بود بسيار خوش خلق و خوشخو
</p>
<p>
بود اخلاق بديع داشت و مقصد رفيع با دوست
</p>
<p>
و بيگانه آشنا بود و بجميع ملل ارض خير خواه و مهربان *
</p>
<p>
بعداز صعود نيّر اعظم بملأ اعلی ثابت و مستقيم
</p>
<p>
بود و بر عبوديّت جمال مبارک راسخ و مستديم
</p>
<p>
و با ياران مونس و نديم * مدّتی مديده بر اين منوال
</p>
<p>
سلوک مينمود و خود را عزيزتر از سلاطين و ملوک
</p>
<p>
ميديد * تا آنکه صهريّت حضرت آقا ميرزا محمّد قلی
</p>
<p>
برادر جمال مبارک حاصل کرد * بر اين منوال اوقاتی
</p>
<p>
در کمال روح و ريحان بسر برد و از افتتان و امتحان
</p>
<p>
خائف و هراسان بود که مبادا طوفان امتحان اوج
</p>
<p>
گيرد و موج افتتان نفوس را بقعر بی‌پايان رساند
</p>
<p>
همواره خائف و هراسان بود و آه و فغان مينمود * تا
</p>
<p>
آنکه از حيات دنيا بيزار شد و بدست خويش نزع
</p>
<p>
ثياب حيات اين جهان کرد * عليه التّحيّة و الثّناء
</p>
<p>
ص ١٨٥
</p>
<p>
و عليه الرّحمة و الرّضوان و غفرعنه و ادخله اللّه فی
</p>
<p>
الجنّة العليا و فردوسه الاعلی* قبر معطّرش در حيفا است*
</p>
<p>
--------------
</p>
<p>
جناب آقا جمشيد گرجی
</p>
<p>
و از جمله مهاجرين و مجاورين جناب آقا جمشيد
</p>
<p>
گرجی بود * اين رجل رشيد منشأ حياتش گرجستان
</p>
<p>
بود و نشو و نمايش در شهر کاشان جوانی بود
</p>
<p>
در نهايت صدق و امانت و ديانت و غيرت* چون
</p>
<p>
بشارت طلوع صبح هدی شنيد و بمژده اشراق
</p>
<p>
شمس حقيقت از افق ايران بيدار شد بشور و وله
</p>
<p>
آمد و شوق و شعف يافت نار محبّت اللّه بر افروخت
</p>
<p>
پرده شبهه و ارتياب بسوخت نور حقيقت
</p>
<p>
درخشيد شمع هدايت روشن گرديد * مدّتی در ايران
</p>
<p>
بود عاقبت بروميلی اقليم عثمانيان شتافت در ارض
</p>
<p>
ص ١٨٦
</p>
<p>
سرّ بحضور مثول يافت و بشرف لقا فائز گرديد*
</p>
<p>
در نهايت انجذاب و انبساط بود تا آنکه بامر مبارک
</p>
<p>
با جناب آقا محمّد باقر و جناب آقا عبد الغفّار باسلامبول
</p>
<p>
سفر نمود * در آنجا اسير ستمکاران گشت و بسلاسل
</p>
<p>
و زنجير افتاد * سفير کبير ايران او را باجناب استاد
</p>
<p>
محمّد علی دلّاک هر دو را صفدر و صف شکن قلم
</p>
<p>
داد جناب جمشيد را رستم دستان گفت و جناب
</p>
<p>
استاد محمّد علی را شير ژيان شمرد * اين دو نفس
</p>
<p>
محترم را بعد از حبس و قفس از بلاد روم بمرز و بوم
</p>
<p>
ايران اسير فرستاد تا تسليم حکومت آن ديار
</p>
<p>
کنند و بدار و صلّابه زنند تنبيهات شديده
</p>
<p>
نمودند که مواظبت تمام نمايند مبادا فرار کنند * لهذا
</p>
<p>
در منازل و مراحل آنان را در جاهای سخت حبس
</p>
<p>
مينمودند تا روزی ايشانرا در چاله ئی مانند چاه
</p>
<p>
انداختند و تا بصباح آن دو بيگناه در نهايت مشقّت
</p>
<p>
و عنا اوقات بسر بردند * صبح آقا جمشيد فرياد بر
</p>
<p>
آورد که ای عوانان مگر ما حضرت يوسفيم که در قعر
</p>
<p>
ص ١٨٧
</p>
<p>
چاه افتاده‌ايم امّا يوسف صدّيق از قعر چاه باوج
</p>
<p>
ماه رسيد و چون وقوع ما در چاه در سبيل الهی
</p>
<p>
است شبهه ئی نيست که اين بئر عميق رفيق اعلی است*
</p>
<p>
باری، آنانرا در حدود و ثغور ايران تسليم
</p>
<p>
رؤسای اکراد کردند که بطهران بفرستند سروران
</p>
<p>
اکراد چون اين دو مظلوم را خير خواه عباد ديدند که
</p>
<p>
بدون گناه بدست تطاول اعداء مبتلا گشتند
</p>
<p>
لهذا رها نمودند و بطهران نفرستادند * بمجرّد رهائی
</p>
<p>
با نهايت روح و ريحان پياده بکوی جانان شتافتند
</p>
<p>
تا آنکه در سجن اعظم در جوار جمال قدم منزل و مأوی نمودند *
</p>
<p>
آقا جمشيد ايّامی بنهايت سرور و فرح راحت
</p>
<p>
و خوشی ميکرد و بالطاف حضرت رحمن وجد
</p>
<p>
و طرب داشت و بعضی اوقات بشرف حضور
</p>
<p>
مثول می يافت و در نهايت سکون و قرار بود*
</p>
<p>
جميع ياران از او راضی و او از خدا راضی در اين
</p>
<p>
حالت ندای، يا ايّتها النّفس المطمئنّة ارجعی الی
</p>
<p>
ص ١٨٨
</p>
<p>
ربّک راضية مرضيّة، شنيد و ندای ارجعی را، بلی
</p>
<p>
گفت از سجن اعظم باوج اعلی شتافت و از
</p>
<p>
عالم خاک بجهان پاک پرواز نمود * اغاثه الله فی الرّفيق
</p>
<p>
الاعلی و ادخله فی فردوس الابهی و اخلده فی
</p>
<p>
جنّة المأوی و عليه التّحيّة و الثّناء * قبر معنبرش در عکّا است *
</p>
<p>
----------------
</p>
<p>
حاجی جعفر تبريزی و اخوان
</p>
<p>
و از جمله مهاجرين و مجاورين جناب حاجی
</p>
<p>
جعفر تبريزيست * اينها سه برادر بودند حاجی
</p>
<p>
حسن و حاجی جعفر و حاجی تقی * اين سه برادر
</p>
<p>
مانند نسر طائر سه ستاره بودند که بنور محبّت اللّه
</p>
<p>
روشن و از افق ايمان و ايقان ميدرخشيدند *
</p>
<p>
امّا حاجی حسن از سابقين بود و از بدايت
</p>
<p>
ص ١٨٩
</p>
<p>
طلوع فجر ساطع مستضیء و لامع گشت ولی پرشور
</p>
<p>
بود و شديد الشّعور * بعد از ايمان بهر شهر و کوی
</p>
<p>
ايران رفت و نَفَسش در قلوب مشتاقان اثر نمود *
</p>
<p>
تا آنکه بعراق عرب شتافت و در سفر اوّل
</p>
<p>
طلعت مقصود بشرف حضور موفّق گشت از
</p>
<p>
مشاهده انوار جمال منجذب بملکوت جلال گرديد
</p>
<p>
سر گشته و سودائی شد و افروخته و نورانی گرديد
</p>
<p>
مأمور برجوع بايران شد تاجر پيله ور بود و از شهر بشهر سفر ميکرد *
</p>
<p>
در سفر ثانی جمال مبارک بعراق آتش اشتياق
</p>
<p>
شعله ور شد و در نهايت انجذاب در دارالسّلام
</p>
<p>
بغداد سرمست باده وصال گرديد * هر چندی
</p>
<p>
سفر يايران ميکرد و مراجعت مينمود و بذکر
</p>
<p>
و فکر و ترويج مشغول بود بکلّی رشته تجارت
</p>
<p>
از دست رفت و اموال تالان و تاراج دزدان گرديد *
</p>
<p>
باصطلاح خود او سبکبار شد و از هر تعلّقی بيزار
</p>
<p>
گشت انجذاب بدرجه ئی رسيد که مجنون يار مهربان
</p>
<p>
ص ١٩٠
</p>
<p>
شد و مفتون دلبر دو جهان گرديد مشهور بمجذوبی
</p>
<p>
شد حالات عجيبه رخ ميداد * گهی در نهايت
</p>
<p>
فصاحت و بلاغت بتبليغ ميپرداخت و آيات
</p>
<p>
و احاديث شاهد می آورد و دلائل عقليّه اقامه
</p>
<p>
مينمود * حاضران ميگفتند که اين شخص بسيار
</p>
<p>
عاقل و دانا و متين و رزين است * و گهی از فرط
</p>
<p>
انجذاب صبر و قرار نميماند برقص و طرب می پرداخت
</p>
<p>
گهی بآواز بلند اشعار ميخواند گهی بتصنيف تغنّی
</p>
<p>
ميکرد * و در اواخر ايّام مؤانس و مصاحب جناب
</p>
<p>
منيب بود و با يکديگر رازها داشتند و آوازها در دل و جان *
</p>
<p>
باری، در سفر اخير ياران بآذربايجان شتافت
</p>
<p>
و بی‌محابا نعره يا بهاء الابهی زد و بی‌مدارا صيحه
</p>
<p>
بلند نمود * بعضی از ملحدان با خويشان متّفق شدند
</p>
<p>
و آن مجذوب مظلوم را بباغی بردند در بدايت
</p>
<p>
سؤال و جواب کردند بی‌پرده بيان اسرار نمود
</p>
<p>
و براهين قاطعه بر اشراق انوار اقامه کرد آيات
</p>
<p>
ص ١٩١
</p>
<p>
قرآن تلاوت نمود و احاديث از حضرت رسول
</p>
<p>
و ائمّهء اطهار عليهم السّلام روايت کرد بعد در کمال
</p>
<p>
شوق و وله بآواز و شهناز پرداخت و اشعاری که
</p>
<p>
دليل بر ظهور بود ترانه نمود * آن ستمکاران خون
</p>
<p>
آن مظلوم بريختند و جسد مطهّرش را شرحه شرحه
</p>
<p>
نموده در زير خاک متواری نمودند *
</p>
<p>
و امّا جناب حاجی محمّد جعفر، اين پاک گهر نظير
</p>
<p>
برادر منجذب جمال انوار گرديد و در عراق بلقای
</p>
<p>
نيّر آفاق مشرّف شد * او نيز مشتعل بنار محبّت اللّه
</p>
<p>
گرديد و منجذب بنفحات اللّه گشت مانند
</p>
<p>
برادر پيله ور بود و هميشه در گردش و سفر *
</p>
<p>
وقت حرکت جمال مبارک از دارالسّلام بپای تخت
</p>
<p>
اسلام در ايران بود و چون رکاب مقدّس در ارض
</p>
<p>
سرّ استقرار يافت از آذربايجان با برادر خويش
</p>
<p>
حاجی تقی بادرنه وارد شدند و در گوشه ئی منزل
</p>
<p>
و مأوی کردند * و چون ظالمان دست تطاول
</p>
<p>
گشودند تا جمال مبارک را بسجن اعظم برند
</p>
<p>
ص ١٩٢
</p>
<p>
احبّا را از معيّت معشوق حقيقی ممانعت کردند
</p>
<p>
مقصودشان آن بود که جمال مبارک را با معدودی
</p>
<p>
از متعلّقان باين زندان بياورند * حاجی مذکور
</p>
<p>
چون خود را ممنوع ديد بتيغی حلقوم خويش را
</p>
<p>
ببريد بحالتی که خلق بجزع و فزع آمدند
</p>
<p>
و حکومت اجازه سفر کلّ احباب بمعيّت مبارک
</p>
<p>
داد و اين ببرکت حرکت عاشقانه حاجی مذکور شد *
</p>
<p>
بعد حلقوم جناب حاجی را دوختند و بهيچوجه
</p>
<p>
گمان التيام نميرفت و او را موقّتاً گفتند که بايد
</p>
<p>
باشی اگر حلقوم التيام يافت ترا با برادر حرکت
</p>
<p>
ميدهيم مطمئن باش و محبوب آفاق نيز چنين امر
</p>
<p>
فرمودند * لهذا حاجی مذکور را در خسته خانه
</p>
<p>
گذاشتيم و بزندان عکا شتافتيم * بعد از دو ماه
</p>
<p>
جناب حاجی با برادر حاجی تقی وارد قلعه عکا شدند
</p>
<p>
و بمسجونين انضمام يافتند * جناب حاجی ناجی
</p>
<p>
روز بروز شعله بيشتر ميزد و از شام تا سحر بيدار
</p>
<p>
ص ١٩٣
</p>
<p>
بود و بمناجات و گريه ميپرداخت تا آنکه
</p>
<p>
شبی از ايوان رباط بيفتاد و صعود بملکوت آيات نمود *
</p>
<p>
و همچنين برادر خوش اخترش حاجی تقی او نيز جعفر را
</p>
<p>
از هر جهت برادر بود بهمان حالت لکن ساکن‌تر
</p>
<p>
هميشه بعداز حاجی در اطاقی تنها بسر ميبرد
</p>
<p>
و صمت و سکوت صرف بود و دائماً تنها در کمال
</p>
<p>
ادب می‌نشست حتّی در شبها* شبی در بالای بام در
</p>
<p>
نصف شب بمناجات مشغول بود صبح او را افتاده
</p>
<p>
در پای ديوار يافتند ولی از هوش رفته معلوم نشد
</p>
<p>
که سهواً افتاده و يا آنکه خود را انداخته * چون
</p>
<p>
بهوش آمد گفت چون از بقا بيزار شدم لهذا
</p>
<p>
آرزوی فنا کردم نميخواهم دقيقه ئی در اين جهان بمانم دعا کنيد تا بروم *
</p>
<p>
اينست شرح حال اين سه برادر * هر سه
</p>
<p>
از نفوس مطمئنّه بودند و راضی و مرضيّه گرديدند
</p>
<p>
مشتعل و منجذب بودند پاک و مقدّس بودند لهذا
</p>
<p>
ص ١٩٤
</p>
<p>
در نهايت انقطاع و توجّه بملکوت اعلی ارتحال و ارتقا
</p>
<p>
کردند * البسهم اللّه خلع الفضل و الاحسان فی
</p>
<p>
ملکوت الغفران و اغرقهم فی بحار رحمته الی ابد
</p>
<p>
الآباد و عليهم التّحيّة و الثّناء *
</p>
<p>
----------------------------------
</p>
<p>
حضرت حاجی ميرزا محمّد تقی افنان
</p>
<p>
و از جمله نفوس زکيّه و حقيقت نورانيّه و جلوه
</p>
<p>
رحمانيّه حضرت حاجی ميرزا محمّد تقی افنان وکيل
</p>
<p>
الدّوله است * اين فرع جليل از افنان سدره مبارکه
</p>
<p>
است و شرف اعراق با حسن اخلاق جمع نموده بود
</p>
<p>
نسبتش نسبت حقيقی بود و از جمله نفوسی بود که
</p>
<p>
بمجرّد قرائت رسالهء ايقان منجذب بنفحات اللّه شد
</p>
<p>
و منشرح بترتيل آيات اللّه * چنان بهيجان آمد که از
</p>
<p>
ايران لبّيک گويان در نهايت روح و ريحان بعراق
</p>
<p>
شتافت آتش اشتياق چنان بر افروخت که کوه
</p>
<p>
ص ١٩٥
</p>
<p>
و بيابان طی کرد و تا ورود عراق آرام نيافت در دار
</p>
<p>
السّلام بساحت اقدس مثول يافت و باوج قبول
</p>
<p>
رسيد ولی بروحانيّتی و ولهی و انجذابی و انقطاعی که
</p>
<p>
وصف نداشت * وجه مبارکش چنان نورانی و صبيح
</p>
<p>
بود که احبّا نام او را در عراق افنان مليح گذاشتند
</p>
<p>
فی الحقيقه نفس مبارکی بود و شخصی محترم *
</p>
<p>
از بدايت حيات تا نفس اخير در خدمت
</p>
<p>
تقصير ننمود فاتحة الحيات انجذاب بنفحات اللّه
</p>
<p>
و خاتمة المطاف اعظم خدمت بامر اللّه * خوش رفتار
</p>
<p>
بود و خوش گفتار و خوش کردار * دقيقه ئی
</p>
<p>
در عبوديّت فتور نداشت و بنهايت فرح و سرور
</p>
<p>
بمهامّ امور ميپرداخت اخلاق و اطواری داشت که
</p>
<p>
حرکات و سکنات و رفتار و معاملات تبليغ امر اللّه
</p>
<p>
بود و سبب تنبّه ناس* و چون در بغداد بشرف لقا
</p>
<p>
فائز شد بعد از رجوع بايران بلسان فصيح نيز
</p>
<p>
مباشرت بتبليغ کرد * تبليغ چنين بايد بلسان فصيح
</p>
<p>
و قلم سريع و حسن اخلاق و حلاوت گفتار خوشی
</p>
<p>
ص ١٩٦
</p>
<p>
رفتار و کردار حتّی اعداء و خصماء شهادت بر علويّت
</p>
<p>
و روحانيّت او ميدادند که اين شخص از جهت رفتار
</p>
<p>
و گفتار و تقوی و امانت و ديانت بی‌نظير است
</p>
<p>
و در جميع شئون فريد و وحيد ولی حيف که
</p>
<p>
بهائيست * يعنی مثل ما بی‌باک و بی‌مبالات و مرتکب
</p>
<p>
سيّئات و منهمک در شهوات و مطيع نفس و هوی
</p>
<p>
نيست * سبحان اللّه ملاحظه نمودند که بمجرّد وصول
</p>
<p>
نفحات جنّت ابهی بمشام آن مطلع هدی منقلب
</p>
<p>
شد و منقطع گشت و مشکوة شعاع شمس حقيقت شد،
</p>
<p>
باری، متنبّه نشدند* ايّاميکه در يزد بود بظاهر
</p>
<p>
مشغول تجارت ولی بحقيقت سبب انتشار نور
</p>
<p>
هدايت مقصدی جز اعلاء کلمة اللّه نداشت
</p>
<p>
و آرزوئی جز نشر نفحات اللّه نمينمود و فکری جز
</p>
<p>
تقرّب بارگاه کبرياء نميکرد و ذکری جز ترتيل
</p>
<p>
آيات اللّه نداشت * مظهر رضای جمال مبارک بود
</p>
<p>
و مطلع عطای اسم اعظم بکرّات و مرّات از فم
</p>
<p>
ص ١٩٧
</p>
<p>
مطهّر نهايت رضايت در حقّ او استماع گرديد لهذا
</p>
<p>
يقين کلّ بود که مصدر امر عظيمی خواهد شد *
</p>
<p>
تا آنکه بعد از صعود نهايت ثبوت و رسوخ در ميثاق
</p>
<p>
ظاهر نمود و بيش از پيش بخدمت پرداخت با
</p>
<p>
وجود موانع بسيار و مشاغل بی‌حدّ و شمار
</p>
<p>
و تشتّت افکار راحت و تجارت و املاک و اراضی
</p>
<p>
و عقار را ترک نمود و بعشق آباد شتافت و ببنای
</p>
<p>
مشرق الاذکار پرداخت * و اين خدمتی عظيم بود زيرا
</p>
<p>
اوّل شخصی است که بنيان مشرق الاذکار
</p>
<p>
کرد و در بنای بيت توحيد عالم انسانی بانی اوّل
</p>
<p>
گشت و بمعاونت احبّای عشق آباد موفّق بآن
</p>
<p>
شد که بر ديگران سبقت جست * و مدّت مديدی
</p>
<p>
در عشق آباد آرام نداشت شب و روز تشويق
</p>
<p>
و تحريص ميکرد تا احبّای عشق آباد نيز همّت
</p>
<p>
نمودند و بيش از قوّت و استطاعت بانفاق پرداختند
</p>
<p>
تا بنيان رحمن بلند شد و صيت آن بشرق و غرب
</p>
<p>
رسيد * جميع اموال خويش را در بنياد اين بنيان
</p>
<p>
ص ١٩٨
</p>
<p>
صرف نمود مگر اقلّ قليلی لهذا انفاق چنين بايد
</p>
<p>
و شرط وفا چنين است *
</p>
<p>
بعد بارض مقدّس شتافت و در جوار مطاف
</p>
<p>
ملأ ابهی در پناه مقام اعلی در نهايت تضرّع و ابتهال
</p>
<p>
و غايت تنزيه و تقديس ايّامی بسر برد * هميشه بذکر
</p>
<p>
حقّ مشغول بود و بقلب و لسان مناجات ميکرد
</p>
<p>
روحانيّت عظيمی داشت و نورانيّت عجيبی * از
</p>
<p>
جملهء نفوسی است که قبل از کوس الست طبل
</p>
<p>
بلی زد در ايّام عراق در سنين بين سبعين و ثمانين
</p>
<p>
مشتعل بنار محبّت نيّر آفاق شد و مشاهده اشراق
</p>
<p>
از افق ابهی نمود و انّنی انا حيّ فی افق الابهی ملاحظه کرد *
</p>
<p>
بشاشت غريبی داشت هر وقت محزون
</p>
<p>
ميشدم با ايشان ملاقات مينمودم فوراً فرح و سرور
</p>
<p>
رخ ميداد * الحمد للّه عاقبت در نهايت نورانيّت
</p>
<p>
در جوار مقام اعلی بملکوت ابهی شتافت و مصيبت
</p>
<p>
ايشان بعبدالبهاء بسيار اثر کرد * مرقد منوّرش
</p>
<p>
ص ١٩٩
</p>
<p>
در حيفا در جوار حظيرة القدس نزديک بمقام خضر
</p>
<p>
است بايد در نهايت اتقان بنيان گردد * نوّر اللّه
</p>
<p>
مضجعه بانوار ساطعة من ملکوت الابهی و طيّب اللّه
</p>
<p>
جدثه المطهّر بصيّب مدرار من الرّفيق الاعلی و عليه البهاء الابهی *
</p>
<p>
----------------
</p>
<p>
جناب آقا عبد اللّه بغدادی
</p>
<p>
و از جمله مهاجرين و مجاورين جناب آقا عبد اللّه
</p>
<p>
بغداديست * در بدايت جوانی در بين خلق مشهور
</p>
<p>
بهوی و هوس بود و منهمک در لذائذ کلّ
</p>
<p>
او را اسير شهوات ميدانستند و مستغرق احساسات
</p>
<p>
جسمانی ميگفتند* ولی بمجرّد ايمان و ايقان و انجذاب
</p>
<p>
بنفحات رحمن خلق جديدی شد و حالت غريبی
</p>
<p>
يافت بکلّی منقلب شد زمينی بود آسمانی شد
</p>
<p>
جسمانی بود روحانی شد ظلمانی بود نورانی شد
</p>
<p>
ص ٢٠٠
</p>
<p>
هوائی بود رحمانی شد خزف بود دُرّ صدف
</p>
<p>
گشت سنگ سياه بود لعل درخشان شد * حتّی
</p>
<p>
در ميان اغيار ولوله افتاد که اين جوان را چه
</p>
<p>
انقلابی حاصل شده منقطع و منجذب گشته
</p>
<p>
آلوده بود پارسا گرديده منهمک در هوی
</p>
<p>
بود مظهر زهد و تقوی گشته از دنيا گذشته
</p>
<p>
بساط عيش و طرب برچيده شور و وله يافته *
</p>
<p>
باری، آسايش و زندگانی رها کرد و پياده رو
</p>
<p>
بعکا گذارد بدرجه ئی رويش نورانی و خويش
</p>
<p>
روحانی شده بود که مشاهده‌اش سبب سرور انسان
</p>
<p>
بود * ميگفتم آقا عبد اللّه در چه حالتی؟ در جواب
</p>
<p>
ميفرمود: بفضل و عنايت جمال مبارک تاريک بودم
</p>
<p>
روشن گشتم گلخن بودم گلشن شدم معذّب
</p>
<p>
بودم راحت شدم دلبسته هر قيدی بودم پاک و منزّه
</p>
<p>
گشتم دلبستگی بخلق داشتم تعلّق بحقّ يافتم مرغی
</p>
<p>
در قفس بودم آزاد شدم * هر چند در صحرا بستر
</p>
<p>
ص ٢٠١
</p>
<p>
و بالين از خاک است و لکن در نظرم پرند و پرنيان
</p>
<p>
سابق فراش حرير بود امّا روح در عذاب
</p>
<p>
اليم حالی بی‌سر و سامان ولی در نهايت روح و ريحان *
</p>
<p>
باری، اين شخص آشفته دل از مشاهده
</p>
<p>
مظلوميّت نيّر آفاق بخون آغشته گرديد و آرزوی
</p>
<p>
جانفشانی داشت تا آنکه فدای يار مهربان
</p>
<p>
گشت و از اين جهان تاريک بعالم نورانی شتافت * قبر منوّرش در عکا است*
</p>
<p>
عليه البهاء الابهی و عليه الرّحمة من فيض الکبرياء*
</p>
<p>
---------------------
</p>
<p>
ص ٢٠٢
</p>
<p>
حضرت آقا محمّد مصطفی بغدادی
</p>
<p>
و از جمله مهاجرين و مجاورين حضرت آقا محمّد
</p>
<p>
مصطفی بغدادی بود * اين سراج وهّاج سليل جليل
</p>
<p>
عالم نحرير الشّيخ محمّد شبل در عراق عرب بود و از
</p>
<p>
جوانی فريد و يگانه در نهايت شهامت و شجاعت
</p>
<p>
و وفاق شهير آفاق بود * از بدو طفوليّت در شبستان
</p>
<p>
دل بدلالت پدر شمع هدايت بر افروخت و پرده
</p>
<p>
موهوم بسوخت ديده بينا گشود و آيات کبری
</p>
<p>
مشاهده نمود و بی‌محابا نعره قد اشرقت الارض بنور ربّها بلند نمود *
</p>
<p>
سبحان اللّه با وجود آنکه تعرّض شديد بود
</p>
<p>
و عقوبت پديد و ياران هر يک در زاويه تقيّه
</p>
<p>
ص ٢٠٣
</p>
<p>
در نهايت خوف و بيم در چنين اوقاتی آن
</p>
<p>
شخص کريم در نهايت شجاعت جسورانه حرکت
</p>
<p>
مينمود و مردانه مقاومت هر ظالمی ميکرد * کسيکه
</p>
<p>
در عراق در تاريخ هفتاد شهير بمحبّت نيّر آفاق
</p>
<p>
بود اين ذات محترم بود * چند نفسی ديگر که در دار
</p>
<p>
السّلام و حوالی بودند در زوايای احتياط و کتمان خزيده اسير نسيان بودند *
</p>
<p>
باری، اين هژبر فائق در هر کوئی جسورانه
</p>
<p>
و مردانه عبور و مرور مينمود و عوانان از قوّت
</p>
<p>
بازو و شدّت بأس او جرئت تعرّض نمينمودند *
</p>
<p>
و چون جمال قدم از سفر کردستان رجوع فرمودند
</p>
<p>
جلوه مردانه آن شخص رشيد در اعين و انظار
</p>
<p>
بيفزود هر وقت مأذون ميشد بحضور ميشتافت
</p>
<p>
و از فم مطهّر اظهار عنايت ميشنيد * اوّل شخص
</p>
<p>
احبّا در عراق بود و بعد از وقوع فراق و حرکت
</p>
<p>
موکب مبارک بمدينه کبری در نهايت ثبوت
</p>
<p>
و استقامت مقاومت اعدا مينمود کمر بر خدمت
</p>
<p>
ص ٢٠٤
</p>
<p>
بست و واضحاً مشهوداً نفوس را هدايت مينمود *
</p>
<p>
چون اعلان من يظهره اللّهی بمسامع اهل آفاق
</p>
<p>
رسيد جناب مشار اليه از نفوسی بود که قبل از
</p>
<p>
اعلان مؤمن و موقن بود فرمود انّا آمنّا قبل
</p>
<p>
ان يرتفع النّداء * زيرا قبل از نداء نفس اشراق پرده از اهل آفاق بر داشت هر
</p>
<p>
بينائی مشاهده انوار مينمود و هر طالبی جمال مطلوب ميديد *
</p>
<p>
باری، بنهايت قوّت بر خدمت امر برخاست
</p>
<p>
و شب و روز آرام نداشت * بعد از حرکت جمال
</p>
<p>
قدم بسجن اعظم و اسيری ياران از زوراء بحدباء
</p>
<p>
و خصومت مشاهد اعدا و تعرّض اهل بغداد در دار
</p>
<p>
السّلام باز فتوری نياورد بلکه بکمال استقامت
</p>
<p>
مقاومت مينمود * مدّتی بر اين منوال گذشت
</p>
<p>
شوق لقا چنان بهيجان آمد که فريداً وحيداً توجّه
</p>
<p>
بسجن اعظم نمود و در ايّام شدّت و ضيق بعکا
</p>
<p>
وارد گشت و بشرف لقا فائز گرديد و خواهش
</p>
<p>
ص ٢٠٥
</p>
<p>
سکنی در حوالی عکا نمود مأذون به بيروت شده
</p>
<p>
در آنجا بخدمت پرداخت و جميع زائرين را حين
</p>
<p>
حضور و رجوع خادم صادق بود و عابد فائق
</p>
<p>
بنهايت مهربانی ميزبانی ميکرد و در تمشيت امور
</p>
<p>
حين عبور و مرور جانفشانی مينمود تا شهير آفاق
</p>
<p>
گشت * و چون شمس حقيقت افول نمود و نيّر
</p>
<p>
ملأ اعلی صعود فرمود بر عهد و ميثاق چنان
</p>
<p>
ثبوت و استقامت بنمود که متزلزلين جرئت نَفَس
</p>
<p>
نداشتند مثل شهاب ثاقب رجم شياطين بود
</p>
<p>
و مانند سيف قاطع ناقم ناکثين * هيچ يک از ناکثين
</p>
<p>
جرئت عبور و مرور از کوی او نمينمود و اگر
</p>
<p>
تصادف ميکرد صمٌّ بکمٌ عمیٌ فهم لايرجعون بودند *
</p>
<p>
مظهر لا تأخذه فی اللّه لومة لائم بود و لا يزعزعه
</p>
<p>
صولة شاتم ظاهر و آشکار بود *
</p>
<p>
باری، بر نمط و اسلوب سابق بقلبی فارغ و نيّتی
</p>
<p>
صادق خادم ياران ثابت بود و قاصدان آن تربت
</p>
<p>
پاک و طائفان مطاف ملأ اعلی را بجان و دل خدمت
</p>
<p>
ص ٢٠٦
</p>
<p>
مينمود * و از بيروت باسکندرون نقل و حرکت
</p>
<p>
نمود و در آنجا ايّامی بسر برد و منجذباً الی اللّه
</p>
<p>
و منقطعاً اليه و مستبشراً ببشارات اللّه و متشبّثاً بالعروة
</p>
<p>
الوثقی شهپر تقديس بگشود و برفيق اعلی پرواز نمود*
</p>
<p>
رفعه اللّه الی الاوج الاعلی و الرّفيق الابهی و ادخله
</p>
<p>
فی عالم الانوار ملکوت الاسرار محفل تجلّی ربّه العزيز
</p>
<p>
المختار و عليه البهاء الابهی *
</p>
<p>
-------------------------------
</p>
<p>
جناب سليمان خان تنکابانی
</p>
<p>
و از جمله مهاجرين و مجاورين جناب سليمان
</p>
<p>
خان تنکابانی بود که ملقّب بجمال الدّين گشت *
</p>
<p>
جناب مذکور در تنکابان تولّد يافت و از خاندان
</p>
<p>
قديم آن اقليم است در مهد عزّت نشو و نما نمود
</p>
<p>
و از پستان راحت و عنايت شير خوار شد و در آغوش
</p>
<p>
رفاهيّت و ثروت تربيت گشت* از صغر سنّ، بدو
</p>
<p>
ص ٢٠٧
</p>
<p>
طفوليّت همّتی بلند داشت و مقاصدی ارجمند
</p>
<p>
غيرت مجسّمه بود و همّت مشخّصه بفکر مناصب
</p>
<p>
افتاد و بر اقران و امثال تفوّق خواست * لهذا از
</p>
<p>
موطن اصلی بمقرّ سرير سلطنت، مدينه طهران
</p>
<p>
شتافت اميد سروری داشت و رجای مهتری و بر اقران و امثال برتری *
</p>
<p>
ولی در طهران نفحه رحمن بمشام رسيد و ندای
</p>
<p>
يار مهربان بشنيد و از دغدغه جاه و غلغله بارگاه
</p>
<p>
و حشمت و عزّت اين خاکدان برهيد از قيد آزاد
</p>
<p>
شد و بموهبت الهيّه دلشاد گشت * صدر جلال را
</p>
<p>
صفّ نعال شمرد و مسند و منصب را سريع
</p>
<p>
الزّوال يافت * از آلودگی گذشت و بآسودگی دل
</p>
<p>
بست از قيد زنجير آزاد شد و از سلاسل تعلّق
</p>
<p>
بدنيا رهائی يافت * لهذا احرام حرم کبريا بست
</p>
<p>
و عزم کوی دوست نمود و بسجن اعظم رسيد
</p>
<p>
و ايّامی چند در پناه جمال قدم آرميد بشرف لقا
</p>
<p>
فائز شد و در محضر کبرياء از فم مطهّر جوامع الکلم
</p>
<p>
ص ٢٠٨
</p>
<p>
و فصل الخطاب استماع نمود * چون مشام معطّر
</p>
<p>
گشت و بصر منوّر گرديد و سمع باصغای
</p>
<p>
خطاب ربّ جليل بهره و نصيب يافت مأذون
</p>
<p>
سفر هندوستان شد و مأمور بتبليغ طالبان صادقان
</p>
<p>
گرديد * متوکّلاً علی اللّه و منجذباً بنفحات اللّه و مشتعلاً
</p>
<p>
بنار محبّت اللّه بخطّهء هند شتافت و سر گشته آن
</p>
<p>
بوم و ديار گرديد* بهر شهری رسيد آهنگ ملکوت
</p>
<p>
جليل بلند کرد و بشارت بظهور مکلّم طور داد دهقان
</p>
<p>
الهی شد و تخمی پاک از تعاليم الهی بيفشاند * آن
</p>
<p>
بذر انبات گشت و جمعی بسفينه نجات در آمدند
</p>
<p>
نفوسی مهتدی بنور هدی شدند و ديده‌های جمعی
</p>
<p>
بمشاهده آيات کبری روشن گشت * شمع جمع
</p>
<p>
گرديد و شاهد انجمن شد الی الآن اثر از آن
</p>
<p>
وجود مسعود در خطّهء هندوستان واضح و مشهود
</p>
<p>
نفوسی را که تبليغ نمود بر اثر او بهدايت خلق مشغولند *
</p>
<p>
باری، بعد از سياحت هندوستان رجوع بساحت
</p>
<p>
ص ٢٠٩
</p>
<p>
حضرت رحمن نمود ولی بعد از صعود وفود يافت
</p>
<p>
و بآتش حسرت بگداخت ديده گريان بود
</p>
<p>
و دل مجمر آتش سوزان ثابت بر پيمان بود و نابت
</p>
<p>
در روضه رضوان * جمال مبارک قبل از صعود
</p>
<p>
فرمودند اگر نفسی بايران رود و از عهده برآيد بامين
</p>
<p>
السّلطان اين پيام برساند که همّتی در حقّ اسيران
</p>
<p>
نمودی و معاونت شايان و رايگان کردی اين خدمت
</p>
<p>
فراموش نشود و يقين بدان سبب عزّت و برکت
</p>
<p>
در جميع شئون گردد* ای امين السّلطان هر
</p>
<p>
بنيانی بپايان ويران گردد مگر بنيان الهی که روز
</p>
<p>
بروز بر متانت و محکمی بيفزايد پس تا توانی
</p>
<p>
خدمت بديوان الهی نما تا بايوان رحمانی راه يابی
</p>
<p>
و بنيانی بنهی که پايان ندارد *
</p>
<p>
بعد از صعود اين پيام بامين السّلطان رسيد *
</p>
<p>
و در آذربايجان جناب آقا سيّد اسد اللّه را آخوندهای
</p>
<p>
ترک در اردبيل ذليل نمودند جفا روا داشتند و بقتل
</p>
<p>
برخاستند * حکومت بلطائف الحيل از ضرب و قتل
</p>
<p>
ص ٢١٠
</p>
<p>
نجات داد مغلولاً بتبريز فرستاد و از تبريز بطهران
</p>
<p>
ارسال داشتند * امين السّلطان رعايت نمود و جناب
</p>
<p>
آقا سيّد اسد اللّه را در ديوانخانه خويش منزل و مأوی
</p>
<p>
داد* و چون مشاراليه بيمار گرديد ناصر الدّين
</p>
<p>
شاه بعيادت آمد مشار اليه کيفيّت را بيان
</p>
<p>
نمود و مدح و ستايش کرد بنوعيکه شاه حين
</p>
<p>
خروج نهايت دلداری و مهربانی بآقا سيّد اسد اللّه
</p>
<p>
مذکور نمود و حال آنکه اگر سابق بود فوراً زينت
</p>
<p>
دار ميگشت و هدف تير آتشبار ميشد *
</p>
<p>
باری، مشاراليه امين السّلطان بعد از چندی
</p>
<p>
مغضوب شهريار گرديد مبغوض و منکوب و سرگون
</p>
<p>
به مدينهء قم شد * اين عبد سليمان خان مذکور را
</p>
<p>
روانه بايران کرد و مناجات و مکتوبی مصحوب
</p>
<p>
داشت که اثر قلم خويش بود * در مناجات طلب
</p>
<p>
عون و عنايت الهی گرديد و رجای صون و حمايت
</p>
<p>
شد که مشاراليه از زاويه خمول باوج قبول رسد
</p>
<p>
و در نامه صراحتاً نگاشته گرديد که حاضر الرّجوع
</p>
<p>
ص ٢١١ 
</p>
<p>
بطهران باش عنقريب تأييد الهی رسد و پرتو
</p>
<p>
عنايت بدرخشد و برمسند صدارت در نهايت
</p>
<p>
استقلال قرار خواهی يافت اين مکافات خدمت است
</p>
<p>
و پاس همّت که در حقّ مظلومی مجری داشتی آن نامه
</p>
<p>
و آن مناجات الآن در خاندان امين السّلطان موجود
</p>
<p>
است * جناب سليمان خان از طهران به قم رفت و بموجب
</p>
<p>
دستور العمل در دائره معصومه در غرفه ئی منزل
</p>
<p>
کرد * متعلّقان امين السّلطان بديدن آمدند پرسش
</p>
<p>
احوال نمود و اظهار اشتياق ملاقات کرد* چون
</p>
<p>
اين خبر بمشار اليه رسيد احضار فرمود متوکّلاً
</p>
<p>
علی اللّه بخانهء امين السّلطان شتافت در خلوت
</p>
<p>
ملاقات نمود و نامه اين عبد را تقديم کرد * مشار اليه
</p>
<p>
بر خاست و نامه را در نهايت احترام تلقّی نمود و بخان
</p>
<p>
مشاراليه گفت که من نوميد بودم اگر چنين اميدی
</p>
<p>
ميسّر گردد دامن خدمت بر کمر زنم و حمايت
</p>
<p>
و صيانت ياران الهی نمايم اظهار ممنونيّت کرد
</p>
<p>
و بيان خوشنودی نمود و گفت الحمد للّه اميدوار
</p>
<p>
ص ٢١٢
</p>
<p>
گشتم و يقين است بعون و عنايت الهی کامکار گردم *
</p>
<p>
باری، تعهّد خدمت نمود و سليمان خان وداع
</p>
<p>
کرد مشار اليه بذل و بخششی بعنوان خرجی راه
</p>
<p>
خواست بخان بدهد خان مشار اليه ابا از قبول آن نمود
</p>
<p>
آنچه اصرار و ابرام کرد امتناع فرمود * هنوز خان
</p>
<p>
مذکور در بين راه بود که مشار اليه امين السّلطان
</p>
<p>
از سرگونی رهائی يافت و رأساً برای مسند
</p>
<p>
صدارت احضار گرديد در کمال استقلال بوزارت
</p>
<p>
پرداخت و در بدايت فی الحقيقه حمايت ميکرد ولی
</p>
<p>
در اواخر در مسئلهء شهدای يزد کوتاهی کرد ابداً
</p>
<p>
حمايت و صيانت ننمود و آنچه شکايت کردند اُذُن
</p>
<p>
صاغيه نداشت * عاقبت جميع شهيد شدند لهذا او
</p>
<p>
نيز معزول و منکوب علم افراخته منکوس
</p>
<p>
شد و دل و جان اميدوار مأيوس گرديد *
</p>
<p>
باری، جناب سليمان خان در بقعه مبارکه
</p>
<p>
در جوار مطاف ملأ اعلی ايّامی بسر برد و با ياران
</p>
<p>
ص ٢١٣
</p>
<p>
مألوف و مأنوس بود تا آنکه اجل محتوم رسيد
</p>
<p>
و آهنگ بارگاه حيّ قيّوم فرمود از خاکدان
</p>
<p>
بيزار شد و بجهان انوار شتافت و از قفس امکان
</p>
<p>
رهائی يافت و بفضای نامتناهی لامکان پرواز نمود *
</p>
<p>
اغرقه اللّه فی غمار رحمته و انزل عليه شآبيب مغفرته
</p>
<p>
و اسبغ عليه جلائل نعمته و رزقه جزيل موهبته و عليه التّحيّة الثّناء*
</p>
<p>
---------------------
</p>
<p>
جناب آقا عبد الرّحيم مسگر
</p>
<p>
و از جمله مهاجرين و مجاورين آقا عبد الرّحيم
</p>
<p>
مسگر است * اين شخص بردبار و حليم از اهل
</p>
<p>
کاشان و از قدمای احبّای حضرت يزدانست *
</p>
<p>
هنوز عارضش ساده که باده محبّت اللّه نوشيد
</p>
<p>
و مائدهء آسمانی مهيّا و آماده ديد نصيب از هدايت
</p>
<p>
کبری يافت و بهره از موهبت عظمی *
</p>
<p>
ص ٢١٤
</p>
<p>
بعد از اندک زمانی از موطن خويش بگلشن
</p>
<p>
زوراء پريد و بشرف لقاء حضرت مقصود رسيد *
</p>
<p>
در عراق ايّامی بسر برد از الطاف بی‌پايان تاجی
</p>
<p>
بر سر نهاد زيرا بحضور مشرّف ميشد بکرّات
</p>
<p>
در رکاب مبارک پياده بکاظمين عليهما السّلام
</p>
<p>
ميشتافت و حظّ موفور می يافت* او نيز از جمله
</p>
<p>
اسراء در موصل حدباء بود عاقبت خود را بقلعه
</p>
<p>
عکا کشيد و در جوار الطاف ايّامی بسر ميبرد
</p>
<p>
کسب ضعيفی داشت ولی قناعت مينمود
</p>
<p>
و مسرور و راضی بود * و در سبيل رشاد عمرش بهشتاد
</p>
<p>
رسيد و در نهايت صبر و سکون بدرگاه حضرت
</p>
<p>
بيچون صعود نمود * تغمّده اللّه بفضله و رحمته و البسه
</p>
<p>
حلل الغفران فی جنّة الرّضوان * قبر روشنش در عکا است*
</p>
<p>
-------------
</p>
<p>
ص ٢١٥
</p>
<p>
جناب آقا محمّد ابراهيم تبريزی
</p>
<p>
و از جمله مهاجرين و مجاورين جناب آقا محمّد
</p>
<p>
ابراهيم تبريزی بود * اين شخص کريم خلق عظيم
</p>
<p>
داشت و سليل جناب عبدالفتّاح در سجن عکاء
</p>
<p>
بود* چون از محبوسی پدر خبر يافت سريعاً بسجن
</p>
<p>
عکا شتافت تا در اين مشقّت کبری شريک
</p>
<p>
و سهيم پدر بزرگوار باشد * با هوش و گوش بود
</p>
<p>
و از باده محبّت اللّه مست و پر جوش * سکونی
</p>
<p>
غريب داشت و متانتی عجيب از اخلاق پدر
</p>
<p>
نصيب داشت و الولد سرّ ابيه بود * لهذا در جوار
</p>
<p>
پروردگار مدّتی مديده براحت و آسايش کبری
</p>
<p>
محفوظ بود روز بکسب و کار ميپرداخت و شام
</p>
<p>
ص ٢١٦
</p>
<p>
به درخانه ميشتافت و با ياران دمساز بود و با ثابتان
</p>
<p>
هم نغمه و هم آواز غيور بود و شکور و پاک بود و حصور
</p>
<p>
و مطمئن بفضل و عنايت ربّ غفور * شمع پدر
</p>
<p>
بر افروخت و خاندان مشهدی عبد الفتّاح روشن
</p>
<p>
نمود و سلاله باقی در اينجهان فانی تشکيل نمود *
</p>
<p>
هميشه سبب سرور ياران بود و باعث روح و ريحان
</p>
<p>
دوستان فطين بود و ذکی و متين بود و رزين
</p>
<p>
حيات خويش را بايمان و ايقان و اطمينان بفضل
</p>
<p>
منّان منتهی نمود * سقاه اللّه کأس العفو و الغفران
</p>
<p>
و جرّعه من عين العناية و الرّضوان و رفعه الی اوج
</p>
<p>
الفضل و الاحسان * و قبر معطّرش در عکا است *
</p>
<p>
------------------------------------------
</p>
<p>
جناب آقا محمّد علی اردکانی
</p>
<p>
و از جمله مهاجرين و مجاورين آقا محمّد علی اردکانی
</p>
<p>
بود * اين جوان نورانی در ربيع زندگانی و طراوت
</p>
<p>
ص ٢١٧
</p>
<p>
و لطافت جوانی نداء ربّانی شنيد و دلبسته بفيض
</p>
<p>
آسمانی گشت و بخدمت افنان شجره الهی
</p>
<p>
پرداخت و بروح و ريحان زندگانی ميکرد و باين
</p>
<p>
وسيله بمدينه عکا رسيد و مدّتی بخدمت آستان
</p>
<p>
مقدّس مشرّف بود* لهذا افسری از موهبت کبری
</p>
<p>
و ديهيمی از عزّت عظمی شايان و رايگان ديد
</p>
<p>
ملحوظ نظر عنايت بود و با نيّتی صادق بخدمت
</p>
<p>
قائم خوشخو بود و خوشرو و مؤمن و ممتحن و در جستجو*
</p>
<p>
در ايّام نيّر آفاق قدمی ثابت داشت و بعد از
</p>
<p>
صعود و رزيّه عظمی قلبی راسخ سرمست باده
</p>
<p>
پيمان بود و دلبسته بالطاف حضرت يزدان * بعد
</p>
<p>
بحيفا انتقال نمود و در جوار حظيرة القدس مقام
</p>
<p>
اعلی بنهايت ثبوت و استقامت عمری بسر ميبرد تا
</p>
<p>
آنکه انفاس منتهی شد و خاتمة المطاف رخ داد
</p>
<p>
و بساط حيات منطوی گشت * اين شخص آستان را
</p>
<p>
خادم صادق بود و دوستان را حبيب موافق
</p>
<p>
و هر کس از او راضی و خوشنود زيرا خوش مشرب
</p>
<p>
ص ٢١٨
</p>
<p>
بود و خوشخو * اغاثه اللّه فی ملکوته الاعلی و اسکنه
</p>
<p>
فی ملکوته الابهی و افاض عليه فيضاً مدراراً فی جنّة
</p>
<p>
الفردوس مقام المشاهدة و اللّقآء * تراب معنبرش
</p>
<p>
در حيفا است *
</p>
<p>
---------------
</p>
<p>
حاجی آقای تبريزی
</p>
<p>
و از جمله مجاورين و مهاجرين حاجی آقای تبريزی
</p>
<p>
بود * اين مرد ربّانی از اهل تبريز و مشامش از
</p>
<p>
نفحات گلشن عرفان مشکبيز بود * در جوانی سرمست
</p>
<p>
جام ربّانی گشت و تا ناتوانی قدمی ثابت داشت
</p>
<p>
مدّتی در آذربايجان بسر برد و شيفته جمال جانان
</p>
<p>
بود * در آن قطعه و ديار چون باسم حقّ شهير گشت
</p>
<p>
عرصه بر او تنگ شد خويشان و آشنايان بستيزه
</p>
<p>
برخاستند و هر روز بهانه ئی جستند تا لانه و آشيانه
</p>
<p>
بهم زد و با متعلّقين بارض سرّ پرواز نمود و در اواخر
</p>
<p>
ص ٢١٩
</p>
<p>
ايّام بادرنه رسيد*ايّامی نگذشت در دست عوانان 
</p>
<p>
اسير شد بهمراهی اين آوارگان در ظلّ عنايت جمال
</p>
<p>
قديم بسجن اعظم آمد و همراز و همدم بود در بلايا
</p>
<p>
و مصائب در اين زندان شريک و سهيم و صبور و سليم بود *
</p>
<p>
بعد از آنکه اندک حرّيّتی حاصل شد بکسب
</p>
<p>
و تجارت پرداخت ايّامی بسر ميبرد و در سايه الطاف
</p>
<p>
راحت و آسايش داشت * ولی از صدمات اوّل
</p>
<p>
و مصائب و بلايا جسم عليل بود و قوی ضعيف لهذا
</p>
<p>
عاقبت مريض شد و بانحلال شديد مبتلا گشت
</p>
<p>
و در جوار مبارک در ظلّ سدره منتهی از اين عالم
</p>
<p>
ادنی بفردوس اعلی شتافت و از اين جهان ظلمانی
</p>
<p>
بعالم نورانی پرواز نمود * اغرقه اللّه فی بحار الغفران
</p>
<p>
و ادخله فی جنّة الرّضوان و اخلده فی فردوس الجنان *
</p>
<p>
خاک پاکش در عکا است*
</p>
<p>
ص ٢٢٠
</p>
<p>
جناب استاد غلامعلی نجّار
</p>
<p>
و از جمله مهاجرين و مجاورين استاد غلا معلی
</p>
<p>
نجّار بود * اين استاد ماهر از اهل کاشان و در ايمان
</p>
<p>
و ايقان سيف شاهر در وطن خويش در نزد بيگانه
</p>
<p>
و خويش مسلّم در ديانت بود و مجرّب در امانت
</p>
<p>
و عدم خيانت بسيار غيور بود و پاک و حصور *
</p>
<p>
چون ديده بنور هدی روشن کرد شوق لقا آتش
</p>
<p>
افروخت در کمال وجد و طرب و شور و وله از
</p>
<p>
ارض کاف بعراق سفر نمود و مشاهدهء انوار اشراق
</p>
<p>
کرد مهجور و مظلوم بود و در نهايت صبر
</p>
<p>
و سکون * در دار السّلام بصنعت خويش مشغول
</p>
<p>
گشت و با ياران مألوف شد و بشرف حضور
</p>
<p>
ص ٢٢١
</p>
<p>
مرزوق گرديد * ايّامی در نهايت راحت و سرور
</p>
<p>
ميگذراند تا آنکه حرکت اسرا بسمت حدباء
</p>
<p>
گرديد او نيز از مظلومان بود و مغضوب عوانان*
</p>
<p>
مدّتی در اسيری بسر برد و چون حرّيّت حاصل نمود
</p>
<p>
بمدينه عکا آمد و با زندانيان همدم و همراز شد *
</p>
<p>
در اين قلعه نيز بصنعت خويش پرداخت و از
</p>
<p>
بيگانه و خويش در کنار بود بتنهائی ميل داشت
</p>
<p>
اکثر اوقات منفرداً زيست مينمود *
</p>
<p>
تا آنکه مصيبت کبری رخ داد و رزيّه عظمی
</p>
<p>
واقع شد نجّاری تربت پاک را در عهده گرفت
</p>
<p>
و در نهايت اتقان سعی و کوشش نمود الی الآن
</p>
<p>
سقف شيشه که بر حياط حجره مقدّسه است کار
</p>
<p>
و صنعت او است * اين شخص بی‌نهايت صافی ضمير
</p>
<p>
بود و روی منير داشت بر حالت واحده ثابت
</p>
<p>
بود تلوّن و تزلزل نداشت تا نفس اخير در نهايت متانت
</p>
<p>
و محبّت و ديانت بود* بعد از سالهای چند که در جوار
</p>
<p>
بود بجوار رحمت کبری پرواز نمود و با اهل جنّت
</p>
<p>
ص ٢٢٢
</p>
<p>
عليا همدم و همراز گرديد در دو جهان بشرف لقا
</p>
<p>
فائز شد * اينست موهبت عظمی اينست عطيّهء کبری
</p>
<p>
و عليه التّحيّة و الثّناء * و جدث نورانيش در عکا است *
</p>
<p>
--------------------------
</p>
<p>
جناب منيب عليه بهاء الابهی
</p>
<p>
اين روح مصوّر اسم مبارکش ميرزا آقا و از
</p>
<p>
اهل کاشان بود * در ايّام حضرت اعلی منجذب
</p>
<p>
بنفحات اللّه شد و مشتعل بنار محبّت اللّه * جوانی بود
</p>
<p>
بی‌نهايت برازنده و زيبنده و در غايت صباحت
</p>
<p>
و ملاحت * خطّاط بی‌مثيل بود و طبعی روان
</p>
<p>
داشت و الحانی بديع * زيرک و دانا بود و ثابت و مستقيم
</p>
<p>
بر امر اللّه * شعله نار محبّت اللّه بود و منقطع از ما سوی اللّه *
</p>
<p>
در ايّاميکه جمال مبارک روحی لاحبّائه الفداء
</p>
<p>
ص ٢٢٣
</p>
<p>
در عراق تشريف داشتند از کاشان مفارقت نمود
</p>
<p>
و بساحت اقدس شتافت * در خانه حقيری منزل
</p>
<p>
نمود و بنهايت عسرت معيشت ميکرد و بتحرير
</p>
<p>
آيات و کلمات الهی مشغول بود و در جبين موهبت
</p>
<p>
نور مبين واضح و آشکار داشت و بخدمت امر اللّه
</p>
<p>
مشغول بود * در اين عالم فانی جز يک دختر چيز
</p>
<p>
ديگر نداشت و آن را نيز در ايران گذاشت و بدار
</p>
<p>
السّلام بغداد شتافت * و چون موکب جمال مبارک
</p>
<p>
در نهايت عزّت و حشمت از بغداد باسلامبول
</p>
<p>
حرکت نمود پياده در رکاب مبارک بود *
</p>
<p>
اين جوان در مدّت حيات در ايران بنهايت
</p>
<p>
رفاهيّت و خوش گذرانی معروف و به نازکی و آزادگی
</p>
<p>
موصوف ديگر معلوم است چنين جسم لطيفی پياده
</p>
<p>
از بغداد تا اسلامبول چه مشقّتی تحمّل نمود ولی
</p>
<p>
در نهايت روح و ريحان باديه می پيمود * شب و روز
</p>
<p>
بتضرّع و ابتهال و مناجات مشغول و اين عبد را مونس
</p>
<p>
دل و جان بود حتّی بعضی شبها در يمين و يسار
</p>
<p>
ص ٢٢٤
</p>
<p>
رکاب مبارک می رفتيم و بحالتی بوديم که از وصف
</p>
<p>
خارج است * در بعضی از شبها غزلی ميخواند از جمله
</p>
<p>
غزلهای حافظ را ميخواند بيا تا گل بر افشانيم و می
</p>
<p>
در ساغر اندازيم و همچنين غزل:
</p>
<p>
* گر چه ما بندگان پادشهيم
</p>
<p>
پادشاهان ملک صبحگهيم *
</p>
<p>
* رنگ تزوير پيش ما نبود
</p>
<p>
شير سرخيم و افعی سيهيم *
</p>
<p>
باری، در اسلامبول در وقت سفر بارض
</p>
<p>
سرّ جمال مبارک روحی لاحبّائه الفدآء حضرت
</p>
<p>
منيب را مرخّص فرمودند که رجوع بايران نمايند
</p>
<p>
و بتبليغ مشغول گردند * لهذا مراجعت بايران نمود
</p>
<p>
و مدّتی در ايران علی الخصوص در طهران بخدمات
</p>
<p>
فائقه مشغول بود * تا آنکه دو باره از ايران بارض
</p>
<p>
سرّ آمد و بساحت اقدس مشرّف گشت و مدّتی
</p>
<p>
در آنجا بشرف لقا فائز بود و در بليّهء کبری يعنی
</p>
<p>
نفی بعکا ضعيف و عليل در رکاب حضرت ربّ
</p>
<p>
ص ٢٢٥
</p>
<p>
جليل در اين سبيل اسير گشت * ولی بسيار ناتوان
</p>
<p>
بود زيرا بمرضی شديد مبتلا با وجود اين راضی نشد
</p>
<p>
که در ادرنه بماند و بمعالجه پردازد بلکه آرزوی
</p>
<p>
آن داشت که در اقدام جمال مبارک جانفشانی نمايد*
</p>
<p>
آمديم تا بدريا رسيديم از شدّت ضعف سه نفر
</p>
<p>
او را بلند نمودند تا آنکه بکشتی رساندند * در کشتی
</p>
<p>
مرض شدّت يافت بدرجه ئی که قاپيتان کشتی
</p>
<p>
اصرار در اخراج نمود ولی بسبب الحاح ما تا ازمير
</p>
<p>
صبر نمود * در ازمير قاپيتان بمأمور دولت مير آلای
</p>
<p>
عمر بيک که بهمراهی ما بود گفت اگر او را برون
</p>
<p>
نبريد من جبراً برون کنم زيرا کشتی مريض قبول نکند *
</p>
<p>
لهذا مجبور شديم که ايشانرا بخسته خانهء ازمير بريم
</p>
<p>
با آن حالت ضعف که توانائی تلفّظ يک حرف نداشت
</p>
<p>
خود را کشان کشان بقدوم مبارک رساند بر پای
</p>
<p>
مبارک افتاد و گريه بسيار کرد از وجه جمال
</p>
<p>
مبارک نيز شدّت احزان ظاهر و آشکار شد * بعد
</p>
<p>
ص ٢٢٦
</p>
<p>
ايشانرا بخسته خانهء ازمير برديم ولی گماشتگان
</p>
<p>
ما را بيش از يک ساعت مهلت ندادند آن وجود
</p>
<p>
مبارک را در خسته خانه در بستر گذاشتيم و سر
</p>
<p>
مبارکش را بر بالين نهاديم و از سر تا پا بوسيديم
</p>
<p>
بعد ستمکاران اجبار بر مراجعت نمودند * ديگر
</p>
<p>
معلوم است که چه حالتی دست داد که هر وقت
</p>
<p>
بخاطر می آيد با چشم گريان و قلبی سوزان ذکر اطوار
</p>
<p>
و احوال آن بزرگوار مينمائيم* بی‌نهايت فطين و متين
</p>
<p>
و رزين بود و در ايمان و ايقان بی‌نظير زيرا کمالات
</p>
<p>
معنويّه با کمالات صوريّه در شخص ايشان جمع
</p>
<p>
شده بود لهذا مورد الطاف بی‌پايان بود*
</p>
<p>
قبر منوّرش در ازمير است ولی مهجور هر
</p>
<p>
وقت ممکن گردد بايد احبّای الهی تجسّس و تحرّی
</p>
<p>
نمايند وآن قبر مهجور را بيت معمور کنند
</p>
<p>
تا زائرين را مشام برائحه طيّبهء آن جدث مطهّر معطّر گردد *
</p>
<p>
ص ٢٢٧
</p>
<p>
جناب آقا ميرزا مصطفی نراقی
</p>
<p>
از جمله نفوس طيّبه طاهره جناب آقا ميرزا
</p>
<p>
مصطفی نراقی است * اين شخص محترم از معتبرين
</p>
<p>
نراق بود و از قدمای احبّاء اللّه رخی بپرتو
</p>
<p>
محبّت اللّه روشن و دلی بشقائق و حقائق معانی
</p>
<p>
رشک گلزار و چمن داشت *
</p>
<p>
در ايّام حضرت اعلی روحی له الفداء از جام
</p>
<p>
سرشار معنوی سر مست باده الهی گشت شوری
</p>
<p>
عجيب در سر داشت و شوقی شديد در قلب در
</p>
<p>
سبيل الهی جانفشانی نمود بلکه پاکبازی کرد *
</p>
<p>
از وطن مألوف و اقربای معروف و راحت جسم
</p>
<p>
و جان گذشت و مانند ماهيان تشنه لب ببحر
</p>
<p>
ص ٢٢٨
</p>
<p>
الهی شتافت بعراق آمد و بياران روحانی پيوست
</p>
<p>
و بشرف لقا فائز گشت * مدّتی در نهايت روح
</p>
<p>
و ريحان در جوار الطاف بی‌پايان گذران
</p>
<p>
مينمود تا آنکه مرخّص گشت و بايران شتافت
</p>
<p>
و بقدر قوّه خويش بخدمت پرداخت* شخصی کامل
</p>
<p>
بود و ثابت و راسخ مانند جبل شامخ متين و رزين
</p>
<p>
بود و مکين و امين در شدّت انقلاب و اضطراب
</p>
<p>
نباح کلاب او را طنين ذباب بود و آزمايش
</p>
<p>
سبب آسايش در آتش افتتان مانند ذهب خالص رخ بر افروخت *
</p>
<p>
باری، روزيکه موکب مبارک از قسطنطنيّه رو بادرنه
</p>
<p>
برخاست آن شخص بزرگوار از ايران
</p>
<p>
وارد گشت فرصت نشد مگر يکدفعه بحضور
</p>
<p>
مبارک رسيد بعد مأمور بمراجعت بايران گشت
</p>
<p>
در چنين حالتی بشرف لقا فائز گرديد * و چون
</p>
<p>
بآذربايجان رسيد در آنجا بتبليغ پرداخت شب
</p>
<p>
و روز بحالت مناجات بود تا آنکه در تبريز جامی
</p>
<p>
ص ٢٢٩
</p>
<p>
لبريز نوشيد شور انگيز گشت و از تبليغ رستخيز
</p>
<p>
برخاست * و چون جناب فاضل کامل و عالم نحرير
</p>
<p>
شهير حضرت شيخ احمد خراسانی بآذربايجان رسيد
</p>
<p>
با آن شخص بزرگوار همداستان شد و هم نغمه
</p>
<p>
و هم آواز گشت بدرجه ئی شور و وله احاطه نمود که
</p>
<p>
جهاراً بتبليغ پرداختند و اهل تبريز بستيزه بر خاستند *
</p>
<p>
فرّاشان تجسّس آن نفوس مبارکه نمودند آقا
</p>
<p>
ميرزا مصطفی را يافتند عوانان گفتند ميرزا مصطفی
</p>
<p>
زلف داشت يقين اين او نيست فوراً کلاه
</p>
<p>
برداشت و زلفها برون ريخت و گفت ببينيد
</p>
<p>
من خود او هستم * پس او را گرفتند و آن دو بزرگوار را
</p>
<p>
نهايت ظلم و اذيّت نمودند عاقبت جام شهادت
</p>
<p>
لبريز را در تبريز نوشيدند و بافق اعلی شتافتند *
</p>
<p>
در قتلگاه آقا ميرزا مصطفی رجا نمود که من را پيش
</p>
<p>
از جناب شيخ شهيد نمائيد تا شهادت او را نبينم * در
</p>
<p>
الواح مبارک ذکر بزرگواری آنان الی الابد باقی
</p>
<p>
ص ٢٣٠
</p>
<p>
زيرا توقيعات متعدّده داشتند و بعد از شهادتشان
</p>
<p>
از قلم اعلی ذکر مصيبتشان گشت *
</p>
<p>
اين شخص شخيص از عنفوان جوانی تا زمان
</p>
<p>
نا توانی جميع اوقات را در سبيل ربّ الآيات
</p>
<p>
بخدمات گذراند و اليوم در ملکوت ابهی در جوار
</p>
<p>
رحمت کبری در نهايت شادمانی و فرح و مسرّت
</p>
<p>
و کامرانی بتسبيح و تقديس کبرياء مشغول است *
</p>
<p>
طوبی له و حسن مآب بشری له من ربّ الارباب
</p>
<p>
جعل اللّه له مقاماً عليّا فی الرّفيق الاعلی *
</p>
<p>
--------------------------------------------
</p>
<p>
جناب زين المقرّبين
</p>
<p>
و از جمله مهاجرين و مجاورين حضرت زين
</p>
<p>
المقرّبين است * اين شخص جليل از اجلّه اصحاب
</p>
<p>
حضرت اعلی واعاظم احباب جمال ابهی بود * در کور
</p>
<p>
فرقان مشهور بتقديس و تزهّد بود و در فنون
</p>
<p>
ص ٢٣١
</p>
<p>
شتّی مهارت تامّه داشت * مقتدای جميع اهل نجف
</p>
<p>
آباد بود و در نزد اکابر و اعاظم بلاد بی‌نهايت
</p>
<p>
محترم * کلمه اش فصل بود و حکمش نافذ
</p>
<p>
و جاری زيرا مسلّم عموم بود و مرجع خاص و عام*
</p>
<p>
بمجرّد استماع خبر از ظهور حضرت اعلی روحی له
</p>
<p>
الفدا فرياد ربّنا انّا سمعنا منادياً ينادی للايمان ان
</p>
<p>
آمنوا بربّکم فآمنّا از جان بر آورد و جميع حجبات
</p>
<p>
بدريد و کشف سبحات نمود و دفع شبهات کرد
</p>
<p>
و بتسبيح و تقديس جمال موعود برخاست و بتبليغ
</p>
<p>
ظهور حضرت مقصود در موطن خويش و اصفهان
</p>
<p>
شهره آفاق شد و مورد طعن و لعن و اذيّت اهل
</p>
<p>
نفاق * عوام کالهوام که او را می پرستيدند به تعدّی
</p>
<p>
پرداختند هر روز جفائی از ستمکاران و اذيّت
</p>
<p>
و آزاری از عوانان صادر شد جميع را متحمّل بود
</p>
<p>
و در تبليغ لسان فصيح بگشود و در نهايت متانت
</p>
<p>
مقاومت کرد و روز بروز بر غضب عوانان بيفزود *
</p>
<p>
جامی سرشار از بشارات الهی در دست داشت
</p>
<p>
ص ٢٣٢
</p>
<p>
و بباده معرفت اللّه هر نفسی را سرمست مينمود
</p>
<p>
ابداً خوف و خطری نداشت بی‌باک بود و در سبيل
</p>
<p>
الهی چالاک * ولی بعد از قضيّه شاه پناه نماند
</p>
<p>
و اذيّت شديده در هر شام و صبحگاه و چون بقای
</p>
<p>
ايشان در نجف آباد از برای جميع احبّا مورد خطر
</p>
<p>
بود لهذا بعراق سفر نمودند *
</p>
<p>
در ايّاميکه جمال مبارک در کردستان بودند
</p>
<p>
و مغاره سرگلو خلوتگاه نموده بودند جناب زين
</p>
<p>
ببغداد وارد ولی مأيوس و متأثّر شد * زيرا ديد از
</p>
<p>
امر اللّه نه صدائی و نه ندائی نه جمعی و نه
</p>
<p>
انجمنی نه صوتی و نه صيتی يحيی در گوشه خوف
</p>
<p>
و خمول غائب و در زاويه خمود و خسوف آفل *
</p>
<p>
هر چه تحرّی نمود نفسی نيافت يک مرتبه با حضرت
</p>
<p>
کليم ملاقات کرد و چون تقيّه بسيار بود سفر
</p>
<p>
بکربلا نمود و مدّتی در کربلا بتحرير آيات و کلمات
</p>
<p>
مشغول گشت پس دو باره بنجف آباد رجوع
</p>
<p>
نمود و از هجوم اعداء و فجور ظالمان بقا و استقرار نماند *
</p>
<p>
ص ٢٣٣
</p>
<p>
ولی بنفخ صور مرّة اخری حيات تازه يافت
</p>
<p>
و بشارت ظهور جمال مبارک را بگوش جان استماع
</p>
<p>
کرد و بجواب طبل الست کوس بلی زده و بتبليغ
</p>
<p>
امر مبارک لسان فصيح گشود و بدلائل عقليّه
</p>
<p>
و نقليّه اثبات ظهور من يظهره اللّه مينمود هر تشنه را
</p>
<p>
آب گوارا بود و هر طالبی را برهان ساطع ملأ
</p>
<p>
اعلی در تقرير و تحرير سروَر ابرار بود و در توضيح و تفسير آيت کبری *
</p>
<p>
باری، در ايران در تحت خطر ناگهان بود و بقای
</p>
<p>
در نجف آباد سبب ضوضاء اهل عناد لهذا لبّيک
</p>
<p>
زنان بارض سرّ شتافت و قصد حرم کبريا نمود *
</p>
<p>
احرام کعبه دوست بست و بمشعر و مقام مقصود
</p>
<p>
رسيد اوقاتی در حضور بسر برد بعد باجناب آقا
</p>
<p>
ميرزا جعفر يزدی مأمور بتبليغ شد دو باره بايران
</p>
<p>
رفت و در ايران با زبان و لسان بليغ تبليغ آغاز نمود
</p>
<p>
و بشارت ظهور مليک وجود را باعلی علّيّين واصل
</p>
<p>
نمود * در ايران با آقا ميرزا جعفر بهر شهر آباد و ويران
</p>
<p>
ص ٢٣٤
</p>
<p>
مرور نمود و بشارت بظهور جمال مبارک داد*
</p>
<p>
پس دو باره سفر بعراق نمود در آنجا شمع جمع بود
</p>
<p>
و سبب روح و ريحان عموم همواره بنصائح
</p>
<p>
و مواعظ ميپرداخت و از آتش محبّت اللّه ميگداخت *
</p>
<p>
و چون يارانرا در عراق اسير کردند و بموصل
</p>
<p>
نفی و گسيل نمودند سردار اسيران شد و سروَر
</p>
<p>
مظلومان گشت مدّتی در موصل تسلّی خاطر
</p>
<p>
منفيان بود و حلّ مشکلات ياران ميکرد قلوب را
</p>
<p>
الفت ميداد و نفوس را بيکديگر مهربان مينمود *
</p>
<p>
بعد اذن و اجازه حضور خواست حاجتش بشرف
</p>
<p>
قبول مقرون شد پس وارد سجن گشت و بحضور
</p>
<p>
حضرت مقصود مثول يافت و بتحرير آيات
</p>
<p>
مشغول بود و بتشويق اصحاب مألوف مهاجرين را
</p>
<p>
رشته الفت بود و مسافرين را شعله محبّت آنی
</p>
<p>
از خدمت فراعت نداشت و هر روز مورد
</p>
<p>
عنايت ميشد و کتب و الواح بکمال دقّت صحيح
</p>
<p>
ص ٢٣٥
</p>
<p>
مرقوم مينمود *
</p>
<p>
باری، اين شخص جليل از بدايت حيات تا
</p>
<p>
نفس اخير در خدمت نور مبين فتور و قصور ننمود
</p>
<p>
و بعد از صعود چنان بآتش حسرت بر افروخت
</p>
<p>
که هر روز ميگريست و ميگداخت و يوماً فيوماً
</p>
<p>
انحلال جسم تزييد می يافت در نهايت ثبوت
</p>
<p>
و استقامت بر عهد و ميثاق بود و مونس و انيس اين بنده نيّر آفاق *
</p>
<p>
هر روز منتظر صعود بود و هر دم آرزوی عروج
</p>
<p>
ميفرمود عاقبت در نهايت روح و ريحان و بشارت
</p>
<p>
بملکوت رحمن پرواز بملکوت راز کرد و از هر غمی
</p>
<p>
آزاد شد و در محفل تجلّی غرق انوار گرديد * عليه
</p>
<p>
التّحيّة و الثّناء من ملکوت الانوار و عليه البهاء
</p>
<p>
الابهی من الملأ الاعلی و له السّرور و الحبور فی عالم
</p>
<p>
البقاء و جعل اللّه له فی جنّة الابهی مقاماً عليّا *
</p>
<p>
---------------------------------------------------
</p>
<p>
ص ٢٣٦
</p>
<p>
جناب عظيم تفريشی
</p>
<p>
و از جمله مجاورين و مهاجرين جناب آقا عظيم
</p>
<p>
تفريشی بود * اين مرد خدا از بلوک تفريش بود
</p>
<p>
و بی‌قيد و تشويش و آزاد از هر بيگانه و خويش از
</p>
<p>
قدمای احباب بود و از سلسله اهل وفا * در ايران
</p>
<p>
بشرف ايمان فائز شد و بخدمت ياران پرداخت
</p>
<p>
هر شخص مؤمنی را خادم بود و هر مسافری را بنده صادق *
</p>
<p>
با جناب آقا ميرزا موسای قمی عليه بهاء اللّه
</p>
<p>
و عليه التّحيّة و الثّناء بعراق وارد و از الطاف نيّر آفاق بهره
</p>
<p>
و نصيب گرفت در محضر کبرياء حاضر و بشرف
</p>
<p>
لقا فائز گشت مظهر الطاف بود و مشمول عنايت
</p>
<p>
ص ٢٣٧
</p>
<p>
و اسعاف * بعد از مدّتی با جناب حاجی مشار اليه
</p>
<p>
مراجعت بايران نمود حبّاً للّه بخدمت احباب
</p>
<p>
ميپرداخت و بدون جيره و مواجب سالهای چند
</p>
<p>
خدمت بميرزا نصر اللّه تفريشی ميکرد و روز بروز
</p>
<p>
بر ايمان و ايقان می افزود * تا آنکه آقا ميرزا نصر اللّه
</p>
<p>
مذکور از ايران رحلت نموده بارض سرّ وارد شد
</p>
<p>
جناب عظيم در معيّت او نيز بشرف لقا فائز گشت
</p>
<p>
و در نهايت محبّت و صداقت للّه خدمت مينمود *
</p>
<p>
و چون موکب مبارک بعکا حرکت کرد بشرف
</p>
<p>
معيّت فائز و باين سجن اعظم وارد گرديد *
</p>
<p>
در سجن بخدمات در خانه تخصيص يافت
</p>
<p>
و به آبياری و سقّائی در داخل و خارج قيام نمود
</p>
<p>
و درقشله زحمات بسيار ميکشيد ابداً روز و شب
</p>
<p>
آرام نداشت * و عظيم خلق عظيم داشت و بسيار
</p>
<p>
حليم و سليم و برد بار بود و از هر آلودگی بيزار
</p>
<p>
و در کنار * و چون سقّای درخانه بود هر روز
</p>
<p>
بشرف حضور فائز و با ياران و دوستان مؤانس
</p>
<p>
ص ٢٣٨
</p>
<p>
و مجالس جميع را تسلّی خاطر بود و سبب فرح و مسرّت
</p>
<p>
هر حاضر و غائب * بکرّات و مرّات از فم مطهّر در حقّ
</p>
<p>
او کلمه رضا صادر و بر حالت واحد بود ابداً تغيير
</p>
<p>
و تبديلی نداشت هميشه بشوش بود خستگی نميدانست
</p>
<p>
و آزردگی نمی يافت هر نفسی او را بخدمتی امر
</p>
<p>
ميکرد فوراً مجری مينمود در ايمان و ايقان ثابت
</p>
<p>
بود و در بوستان محبّت اللّه شجری نابت * تا آنکه
</p>
<p>
بعداز سالهای زياد در آستان مقدّس مشغول بخدمات
</p>
<p>
بود در نهايت سکون و اطمينان مستبشراً بملکوت
</p>
<p>
اللّه از اينجهان فانی بجهان باقی شتافت و جميع احبّا
</p>
<p>
از وفات او متأثّر و متحسّر گشتند جمال مبارک
</p>
<p>
جميع را تسلّی دادند زيرا در حقّ او بسيار اظهار
</p>
<p>
عنايت داشتند * عليه الرّحمة من ملکوت الغفران
</p>
<p>
و عليه بهاء اللّه فی کلّ عشيّ و اشراق *
</p>
<p>
--------------------------------------
</p>
<p>
ص ٢٣٩
</p>
<p>
جناب آقا ميرزا جعفر يزدی
</p>
<p>
و از جمله مهاجرين و مجاورين جناب آقا ميرزا
</p>
<p>
جعفر يزدی است * اين مرد ميدان از طلّاب
</p>
<p>
علوم بود و در فنون شتّی اطّلاع داشت * مدّتی
</p>
<p>
در مدارس و از فوارس ميدان فقه و اصول بود و در
</p>
<p>
منقول و معقول تتبّع نمود چون اثر نخوت و تکبّر
</p>
<p>
از ديگران ديد تنفّر نمود* در اين اثنا نداء از ملأ
</p>
<p>
اعلی شنيد بدون توقّف و تردّد فوراً فرياد بلی
</p>
<p>
بر آورد و ربّنا انّا سمعنا منادياً ينادی للايمان آن آمنوا بربّکم فآمنّا گفت *
</p>
<p>
باری، چون در يزد گير و دار شديد ديد
</p>
<p>
و ازدحام عجيب لهذا از وطن مألوف بنجف اشرف
</p>
<p>
٢٤٠
</p>
<p>
شتافت و بجهت حفظ و صيانت با طلّاب محشور
</p>
<p>
شد و بعلم و فضل مشهور گشت * چون صيت
</p>
<p>
دار السّلام بلند شد از نجف ببغداد شتافت و تبديل
</p>
<p>
لباس کرد يعنی بر سر کلاه نهاد و بجهت مدار
</p>
<p>
معيشت بصنعت نجّاری پرداخت * سفری بطهران
</p>
<p>
کرد بعد مراجعت نمود و در ظلّ عنايت در نهايت
</p>
<p>
صبر و بردباری، زندگانی مينمود و در لباس
</p>
<p>
فقر کامکاری ميکرد * با وجود علم و فضل
</p>
<p>
در نهايت خضوع و خشوع و محويّت و فنا بود
</p>
<p>
همواره صمت و سکوت داشت و با هر نفسی ممتزج و محشور*
</p>
<p>
تا آنکه در سفر عراق باسلامبول در رکاب
</p>
<p>
نير آفاق بود و با اين عبد شريک در خدمت ياران*
</p>
<p>
چون بمنزل ميرسيديم جميع دوستان از خستگی راه
</p>
<p>
ميخفتند و راحت ميجستند من و ميرزا جعفر بدهات
</p>
<p>
اطراف ميرفتيم تا تهيّه آذوقه اين قافله و کاه و جو
</p>
<p>
نمائيم چون در راه قحط و غلا بود * بعضی اوقات
</p>
<p>
ص ٢٤١
</p>
<p>
از بعد از ظهر تا نيمه شب در دهات سر گردان بوديم
</p>
<p>
بهر نحوی بود چيزی بدست می آورديم و مراجعت ميکرديم*
</p>
<p>
باری، اين شخص حليم برد بار و سليم بود
</p>
<p>
و در آستان مقدّس مقيم جميع ياران را خادم بود
</p>
<p>
و شب و روز بر عبوديّت قائم بی‌صدا بود و بی‌ندا
</p>
<p>
و در جميع امور متوکّل بر خدا * باری، در ارض سرّ
</p>
<p>
مشغول بخدمت بود تا آنکه اسباب نفی بعکا فراهم آمد
</p>
<p>
او نيز مسجون گشت و خوشنود و ممنون بود و همواره
</p>
<p>
شکرانه بحضرت بيچون ميکرد که الحمد للّه در فُلک
</p>
<p>
مشحون است زندان را گلستان ميديد و تنگی سجن را
</p>
<p>
فضای بوستان می يافت * در سرباز خانه زمان
</p>
<p>
حبس بمرض شديد مبتلا گشت و اسير بستر
</p>
<p>
امراض متعدّده گرديد عاقبت طبيب جواب داد
</p>
<p>
و ديگر حاضر نشد * جناب آقا ميرزا جعفر دم
</p>
<p>
در کشيد و نَفَس اخير برآورد ميرزا آقا جان
</p>
<p>
بساحت اقدس شتافت و خبر فوت ميرزا جعفر
</p>
<p>
ص ٢٤٢
</p>
<p>
عرض کرد* و گذشته از نَفَس اخير بعضی از اعضاء را
</p>
<p>
قوّت ماسکه نمانده بود و بکلّی باز شده بود
</p>
<p>
و متعلّقينش بگريه و زاری انباز * جمال مبارک
</p>
<p>
فرمودند برويد مناجات يا شافی بخوانيد ميرزا
</p>
<p>
جعفر زنده ميشود * و بنهايت سرعت بحالت اوّل
</p>
<p>
می آيد* بر سر بالين او آمديم در حاليکه سرد شده
</p>
<p>
بود و جميع آثار موت ظاهر و مشهود بود اندک
</p>
<p>
اندک بحرکت آمد و اعضاء بحالت اصلی عود
</p>
<p>
نمود * يک ساعت نگذشت که ميرزا جعفر بر
</p>
<p>
خاست و نشست و بنای ممازحه و مطايبه گذاشت *
</p>
<p>
باری، بعد از آن واقعه مدّت مديدی زيست نمود
</p>
<p>
همواره بخدمت ياران می پرداخت و اين
</p>
<p>
خدمت را مدار مفخرت ميدانست يعنی هر نفسی را
</p>
<p>
خادم بود در نهايت تبتّل و تذکّر بود و در
</p>
<p>
منتهای ايمان و ايقان و اطمينان * عاقبت در سجن
</p>
<p>
اعظم عالم ناسوت بگذاشت و بجهان لاهوت
</p>
<p>
پرواز کرد * عليه التّحيّة و الثّنآء و عليه البهاء الابهی
</p>
<p>
ص ٢٤٣
</p>
<p>
و عليه نظر العناية من حضرة الکبريآء* قبر منوّرش در عکا است*
</p>
<p>
---------------------
</p>
<p>
جناب حسين آقای تبريزی
</p>
<p>
و از جمله مهاجرين و مجاورين جناب حسين آقای
</p>
<p>
تبريزی بود * اين مقرّب درگاه کبرياء سليل
</p>
<p>
محترم جناب آقا علی عسکر تبريزی است * از تبريز بانهايت
</p>
<p>
شوق و وله در معيّت پدر بارض سرّ سفر نمود و از
</p>
<p>
ادرنه بسجن اعظم بخواهش خويش در نهايت
</p>
<p>
آرزو شتافت * از بدايت ورود بقلعه عکاء خدمت
</p>
<p>
قهوه خانه بعهده گرفت و در آستان مقدّس
</p>
<p>
بخدمت ياران قيام کرد * اين شخص اديب بدرجه ئی
</p>
<p>
حليم و سليم بود که در مدّت چهل سال با وجود
</p>
<p>
آنکه مشقّت عظيم داشت و شب و روز دوستان
</p>
<p>
و بيگانه و آشنايان هجوم به درب خانه داشتند حسين
</p>
<p>
ص ٢٤٤
</p>
<p>
آقا بخدمت کلّ فرداً فرداً ميپرداخت و در نهايت
</p>
<p>
اتقان عبوديّت بکلّ مجری ميداشت * در اين
</p>
<p>
مدّت مديده نفسی مکدّر نشد و شکايت ننمود فی
</p>
<p>
الحقيقه اين معجزه بود * جز حسين آقا کسی از عهده
</p>
<p>
اين خدمت بر نمی آمد هميشه بشوش بود و مسرور
</p>
<p>
و در خدمات موکوله خويش مواظب و باتقان
</p>
<p>
مشهور و در امر اللّه مخلص و غيور و ثابت و وقور
</p>
<p>
و در بلايا متحمّل و صبور * بعد از صعود نائره امتحان
</p>
<p>
شعله زد و ارياح افتتان بنيان بر افکند اين مؤمن
</p>
<p>
موقن با وجود خويشی نزديک چنان استقامتی بنمود
</p>
<p>
که لا تأخذه فی اللّه لومة لائم ظاهر گشت ابداً
</p>
<p>
توقّف ننمود و ادنی تزلزل نيافت بلکه مانند کوه
</p>
<p>
ثابت و پر شکوه بود و بمثابه قلعه حصين رزين و رصين*
</p>
<p>
امة اللّه المقدّسه والده‌اش را ناقضان بمحلّ
</p>
<p>
خويش نزد دخترش بردند و بجميع وسائل
</p>
<p>
کوشيدند تا او را متزلزل نمايند محبّت و مهربانی
</p>
<p>
ص ٢٤٥
</p>
<p>
بدرجه ئی کردند که بوصف نيايد و نقض عهد را
</p>
<p>
مستور ميداشتند * تا اينکه اين کنيز محترمهء جمال
</p>
<p>
مبارک بوی نقض يافت فوراً قصر را گذاشت و بعکا
</p>
<p>
شتافت * گفت من کنيز جمال مبارکم و ثابت
</p>
<p>
و راسخ بر عهد و ميثاق داماد و لو امير بلاد باشد
</p>
<p>
چه ثمری از برای من دارد و من دلبستگی بخويشی
</p>
<p>
و مهربانی ندارم و وابسته مدارا از مظاهر نفسانی
</p>
<p>
نخواهم بود من ثابت بر عهدم و متمسّک بميثاق *
</p>
<p>
ديگر راضی نشد که با ناقضين ملاقات نمايد بکلّی تبرّا
</p>
<p>
نمود و بحقّ تولّی جست *
</p>
<p>
باری، جناب حسين آقای مذکور از عبدالبهاء
</p>
<p>
دقيقه ئی انفکاک نکرد هميشه مواظبت تام
</p>
<p>
داشت و انيس و مونس دائمی بود * لهذا نهايت
</p>
<p>
تعلّق باو داشتم و صعود او مصيبت عظيم بود* الی
</p>
<p>
الآن هر وقت بخاطر می آيد نهايت تأثّر و تحسّر حاصل
</p>
<p>
ميگردد ولی شکر خدارا که اين مرد الهی در ايّام
</p>
<p>
مبارک شب و روز در جوار بيت زندگانی مينمود
</p>
<p>
ص ٢٤٦
</p>
<p>
و مظهر رضا بود و بکرّات و مرّات از فم مطهّر مسموع
</p>
<p>
شد که حسين آقا بجهت اين خدمت خلق شده است *
</p>
<p>
باری، اين مؤمن نورانی بعد از خدمات چهل
</p>
<p>
ساله ترک اين جهان فانی کرد و بعالم الهی پرواز
</p>
<p>
نمود * عليه التّحيّة و الثّنآء و عليه الرّحمة من فيض
</p>
<p>
الکبريآء و حفّف جدثه بانوار ساطعة
</p>
<p>
من الرّفيق الاعلی * جدث نورانيش در حيفا است*
</p>
<p>
--------------------------
</p>
<p>
جناب حاجی علی عسکر تبريزی
</p>
<p>
اين شخص جليل از اهل تبريز بود و بتجارت
</p>
<p>
مشغول* در آذربايجان در نزد عموم آشنايان محترم
</p>
<p>
و بديانت و امانت و زهد و ورع و تقوی مسلّم * جميع
</p>
<p>
اهل تبريز شهادت بر بزرگواری او ميدادند
</p>
<p>
ص ٢٤٧
</p>
<p>
و ستايش اخلاق و اطوار مينمودند و بهر منقبتی
</p>
<p>
می ستودند از قدمای احباب بود و از اجلّه ياران*
</p>
<p>
در نفخ اوّل صور منصعق و بنفخه ثانيه منجذب
</p>
<p>
و حيات تازه يافت شمع محبّت اللّه بود و شجره
</p>
<p>
مبارکه در جنّت ابهی * جميع خاندان و خويشان
</p>
<p>
و آشنايانرا هدايت کرد و موفّق بخدمات گشت
</p>
<p>
ولی از ظلم اشرار در ضيق شديد افتاد و در هر
</p>
<p>
روزی ببلائی جديد مبتلا گرديد و لکن بهيچوجه
</p>
<p>
ملال و کلال نيافت و روز بروز بر ايمان و ايقان
</p>
<p>
و جانفشانی افزود * تا آنکه از وطن بيزار گشت
</p>
<p>
و با خاندان بارض سرّ يعنی ادرنه وارد شد
</p>
<p>
در نهايت عسرت و قناعت اوقاتی بسر ميبرد
</p>
<p>
وقور و صبور بود و راضی و شکور * در ارض سرّ
</p>
<p>
قدری اجناس بهمراه برداشت و بشهر جمعه بازار
</p>
<p>
شتافت که مدار معاش تحصيل نمايد بضاعتی مزجاة
</p>
<p>
داشت و از هجوم طرّاران بباد داد * چون خبر
</p>
<p>
بقونسول ايران رسيد قونسول تقريری بحکومت داد
</p>
<p>
ص ٢٤٨
</p>
<p>
و مبلغ گزافی بقلم آورد که اموال مسروقه مبلغی وافر
</p>
<p>
بود* از قضای اتّفاق دزدان گرفتار شدند و متموّل
</p>
<p>
بودند قرار بر تحقيق مسئله شد قونسول حاجی را
</p>
<p>
احضار نمود و گفت اين سارقان پر دولتند و من در
</p>
<p>
تقرير خويش بحکومت مبلغی وافر نوشته‌ام لهذا شما
</p>
<p>
بمجلس استنطاق برويد و مطابق آنچه من نوشته‌ام تقرير دهيد*
</p>
<p>
حاجی بزرگوار گفت: سر کار خان اموال
</p>
<p>
مسروقه چيزی جزئيست چگونه من بر خلاف واقع
</p>
<p>
تقرير دهم در مجلس استنطاق عين واقع را خواهم
</p>
<p>
گفت و جز اين تکليف خويش ندانم* قونسول
</p>
<p>
گفت حاجی خوب وسيله ئی بدست آمده ما و تو
</p>
<p>
هر دو مداخل خواهيم نمود چنين منفعت عظيمی را
</p>
<p>
از دست مده* جناب حاجی فرمود: حضرت خان،
</p>
<p>
جواب خدا را چگونه بدهم؟ از من دست بر دار جز عين
</p>
<p>
واقع نگويم* قونسول متغيّر شد تهديد کرد که تو ميخواهی
</p>
<p>
مرا تکذيب کنی و رسوا نمائی تو را حبس کنم و نفی
</p>
<p>
ص ٢٤٩
</p>
<p>
نمايم و هر اذيّتی بر تو وارد آورم الآن تو را تسليم
</p>
<p>
پوليس کنم و ميگويم مغضوب دولت است بايد دست
</p>
<p>
بسته بحدود ايران رسد * آن شخص بزرگوار
</p>
<p>
تبسّم نمود گفت: جناب خان ما جان خويش را
</p>
<p>
فدای صدق و راستی نموده‌ايم و از هر چيز در گذشته‌ايم،
</p>
<p>
حال ما را بکذب و افترا دلالت ميفرمائيد؟ البتّه
</p>
<p>
آنچه ميتوانی بکن من از راستی و حقّ پرستی رونگردانم*
</p>
<p>
قونسول چون ملاحظه کرد آن شخص
</p>
<p>
جليل ممکن نيست که خلاف واقع کلمه ئی بر زبان
</p>
<p>
راند لهذا خواهش نمود پس بهتر آنست که شما از
</p>
<p>
اينجا برويد تا بحکومت بنگارم که صاحب مال اينجا
</p>
<p>
نيست رفته است و الّا من رسوا خواهم شد * جناب
</p>
<p>
حاجی رجوع بادرنه نموده و نامی از اموال مسروقه
</p>
<p>
نبردند * اين قضيّه شهرت يافت و سبب حيرت ديگران گرديد*
</p>
<p>
باری، آن پير بی‌نظير در ادرنه مانند
</p>
<p>
ديگران اسير شد و در رکاب جمال مبارک
</p>
<p>
ص ٢٥٠
</p>
<p>
بسجن اعظم اين زندان بلا شتافت ولی با جميع
</p>
<p>
خاندان سنين چند بنهايت شکرانيّت در سبيل الهی
</p>
<p>
مسجون بود* مسجونی سبب سرور و شادمانی بود
</p>
<p>
و زندان او را ايوان * در اين مدّت کلمه ئی جز شکر
</p>
<p>
و حمد از او استماع نشد هر چه عوانان بر ظلم افزودند
</p>
<p>
او خوشنودتر گرديد و از فم مطهّر بکرّات و مرّات
</p>
<p>
در حقّ او اظهار عنايت مسموع شد ميفرمودند، من از او راضی هستم*
</p>
<p>
باری، اين روح مصوّر بعد از سنينی چند
</p>
<p>
در نهايت ثبوت و استقامت و فرح و مسرّت از عالم
</p>
<p>
خاک بجهان پاک شتافت و اثری عظيم گذاشت
</p>
<p>
در اکثر اوقات انيس و نديم اين عبد بود * روزی در
</p>
<p>
بدايت سجن بلانه و کاشانه او در قشله شتافتم در
</p>
<p>
اطاقی محقّر منزل داشت * خود حاجی تب شديد
</p>
<p>
داشت و مست و مدهوش افتاده بود در طرف
</p>
<p>
يمينش حرم محترمه‌اش در لرز شديد بود در يسارش
</p>
<p>
دختر محترمه‌اش فاطمه مُحرقه نموده بود بالای سرش
</p>
<p>
ص ٢٥١
</p>
<p>
پسرش حسين آقا حصبه نموده بود و فارسی را فراموش
</p>
<p>
کرده فرياد ميکرد ( ياندی يوره کم ) يعنی دلم آتش
</p>
<p>
گرفته است در زير پايش صبيّه ديگر مستغرق
</p>
<p>
مرض در کنار اطاق برادرش مرحوم مشهدی
</p>
<p>
فتّاح سر سام کرده بود * در چنين حالتی زبانش
</p>
<p>
بشکرانه حضرت پروردگار مشغول و اظهار بشاشت و سرور مينمود*
</p>
<p>
حمد خدا را که صابر و شکور و ثابت و وقور
</p>
<p>
در سجن اعظم صعود بجوار ربّ غفور نمود* عليه
</p>
<p>
البهاء الابهی و عليه التّحيّة و الثّنآء و عليه الرّحمة و الغفران الی ابد الابآد *
</p>
<p>
------------------
</p>
<p>
جناب آقا علی قزوينی
</p>
<p>
و از جمله مهاجرين و مجاورين جناب آقا علی
</p>
<p>
قزوينی بود* اين شخص محترم همّتی عالی داشت
</p>
<p>
ص ٢٥٢
</p>
<p>
و علويّتی نامتناهی ثبوت و استقامتی عظيم داشت
</p>
<p>
و قوّهء ايمانی محکم و متين از قدمای احباب بود و از اجلّه
</p>
<p>
اصحاب* در بدايت طلوع صبح هدی منجذب
</p>
<p>
بحضرت اعلی روحی له الفداء گرديد و بهدايت
</p>
<p>
ديگران پرداخت از صبح تا شام بصنعت مألوف
</p>
<p>
بود و اکثر شبها بميزبانی ياران مشغول و احبّای
</p>
<p>
روحانی را مهمانی مينمود و باين وسيله بهدايت
</p>
<p>
طالبان ميپرداخت و آهنگ خوشی در عشق الهی
</p>
<p>
مينواخت همّت غريبی داشت و ثبوت و استقامتی
</p>
<p>
عجيب* و چون نفحات گلشن ابهی منتشر شد مشام
</p>
<p>
معطّر گرديد فوراً بنار موقده بر افروخت و پرده
</p>
<p>
اوهام بسوخت و بنشر امر مبارک قيام کرد* هر شب
</p>
<p>
انجمنی بود و محفل غبطهء گلزار و گلشن تلاوت آيات
</p>
<p>
بود و ترتيل مناجات و بشارت بظهور اعظم و اغلب
</p>
<p>
اوقات محبّت با يار و اغيار ميکرد و الفت با آشنا
</p>
<p>
و بيگانه مينمود شخص کريم بود و دست و دل گشوده داشت*
</p>
<p>
ص ٢٥٣
</p>
<p>
تا آنکه آهنگ سجن اعظم کرد و با خانواده
</p>
<p>
بقلعه عکا وارد شد در راه زحمت و مشقّت بسيار
</p>
<p>
کشيد ولی از شوق لقا هر بلائی گوارا بود
</p>
<p>
راه ميپيمود تا در جوار عنايت حقّ مسکن و مأوی
</p>
<p>
نمود* در بدايت اسباب معيشت مهيّا بود و بخوشی
</p>
<p>
و راحت زندگانی مينمود ولی بعد نهايت عسرت
</p>
<p>
رخ گشود و مشقّت غريبی داشت اکثر اوقات
</p>
<p>
جز نان طعمه ئی نبود و بجای چای آب روان صرف
</p>
<p>
مينمود ولی در نهايت قناعت و سرور و شادمانی
</p>
<p>
زندگانی ميکرد* شرف حضور او را سرور و حبور بود
</p>
<p>
و لقای محبوب نعمت موفور غذايش مشاهده جمال
</p>
<p>
بود و شرابش باده وصال هميشه بشوش بود
</p>
<p>
و خاموش ولی دل و جان در نهايت جوش و خروش*
</p>
<p>
اکثر اوقات اين عبد را همدم بود و بی‌نهايت شاد و خرم
</p>
<p>
رفيق و جليس بود و وفيق و انيس در ساحت اقدس
</p>
<p>
مقرّب بود و در ميان احباب و اصحاب محترم
</p>
<p>
از دنيا بکلّی بيزار بود و متوکّل بحضرت پروردگار
</p>
<p>
ص ٢٥٤
</p>
<p>
ابداً تلوّن نداشت بر حالت واحده بود و ثابت
</p>
<p>
و مستقيم مانند جبل راسخ*
</p>
<p>
چون صبر و سکون و قناعت و ثبوت او بخاطر
</p>
<p>
آيد بی‌اختيار طلب الطاف از حضرت پروردگار
</p>
<p>
گردد* نوازل شديدی بر اين شخص محترم مستولی
</p>
<p>
بود که هميشه مريض و بيمار بود و در تعب و مشقّت
</p>
<p>
بيشمار* سبب آن بود که در قزوين در سبيل الهی
</p>
<p>
بدست اهل کين گرفتار گشت چندان بر سر
</p>
<p>
مبارکش زدند که اثر تا نَفَس اخير باقی بود
</p>
<p>
انواع ستم ظالمان مجری داشتند و عوانان هر
</p>
<p>
اذيّتی روا دانستند و جرمی جز ايمان و ايقان نداشت
</p>
<p>
و گناهی غير از محبّت پروردگار نبود، بقول شاعر:
</p>
<p>
)جغدها بر باز استم ميکنند
</p>
<p>
پر و بالش بيگناهی ميکنند )
</p>
<p>
)که چرا تو ياد آری زان ديار
</p>
<p>
يا ز قصر و ساعد آن شهريار ؟)
</p>
<p>
ص ٢٥٥
</p>
<p>
)جرم او اينست کو باز است و بس
</p>
<p>
غير خوبی جرم يوسف چيست پس؟ )
</p>
<p>
اين مصداق حالت جناب آقا علی بود*
</p>
<p>
باری، اين شخص جليل در نهايت تبتّل
</p>
<p>
و تضرّع و توجّه در سجن اعظم اوقات ميگذراند
</p>
<p>
و منظور نظر عنايت بود و مشمول الطاف بيحدّ
</p>
<p>
و حصر در اکثر اوقات بشرف حضور مثول می
</p>
<p>
يافت و مورد الطاف نامتناهی ميشد اين بود سرور
</p>
<p>
او اين بود حبور او اين بود شادمانی او اين بود
</p>
<p>
کامرانی او* تا آنکه اجل محتوم رسيد و صبح اميد
</p>
<p>
دميد و نوبت صعود بجهان ناپديد آمد در ظلّ
</p>
<p>
مبارک بملکوت اسرار شتافت* عليه التّحيّة
</p>
<p>
و الثّنآء و عليه الرّحمة من ربّ الاخرة
</p>
<p>
و الاولی نوّر اللّه مضجعه بانوار ساطع من الرّفيق الأعلی*
</p>
<p>
ص ٢٥٦
</p>
<p>
جناب آقا محمّد باقر و آقا محمّد اسمعيل
</p>
<p>
و از نفوس مسجونه که در سبيل الهی بزندان
</p>
<p>
عکا افتادند آقا محمّد باقر و آقا محمّد اسماعيل
</p>
<p>
خيّاطند* اينها دو برادر مرحوم پهلوان رضا
</p>
<p>
هستند که از ايران هجرت بارض سرّ کردند و بظلّ
</p>
<p>
عنايت شتافتند و در پناه جمال مبارک بعکا وارد شدند*
</p>
<p>
امّا پهلوان رضا عليه الرّحمة و الرّضوان و عليه البهاء
</p>
<p>
الابهی و عليه التّحيّة و الثّنآء شخصی بود بظاهر
</p>
<p>
از رداء علم عاری و در صف کسبه مانند سائر اهالی
</p>
<p>
ولی بعشق و محبّت الهی گريبان دريد و باوج
</p>
<p>
اعظم عرفان پريد از نفوس سابقين است چنان
</p>
<p>
بيان و تبيانی يافت که اهل کاشان مبهوت و حيران شدند*
</p>
<p>
ص ٢٥٧
</p>
<p>
از جمله اين شخص بظاهر عامی نزد حاجی
</p>
<p>
محمّد کريم خان در کاشان رفت سؤال کرد: جناب
</p>
<p>
آقا، شما رکن رابعيد زيرا من تشنه عرفانم و رکن
</p>
<p>
رابع را شناسائی خواهم * چون جمعی از امراء سياسی
</p>
<p>
و عسکری حاضر بودند حاجی مشار اليه گفت
</p>
<p>
استغفر اللّه من از کسانيکه مرا رکن رابع ميدانند
</p>
<p>
بيزارم من ابداً چنين ادّعائی ندارم هرکس اين
</p>
<p>
روايت نمايد کاذب است لعنة اللّه عليه * پهلوان
</p>
<p>
رضا چند روز بعد دو باره نزد حاجی مذکور رفت
</p>
<p>
و گفت جناب آقا من ارشاد العوام را من البداية
</p>
<p>
الی النهاية مطالعه کرده‌ام معرفت رکن رابع را فرض
</p>
<p>
و واجب دانسته‌ايد و فی الحقيقه همعنان امام زمان
</p>
<p>
شمرده‌ايد لهذا نهايت آرزو دارم که او را بشناسم شما
</p>
<p>
البتّه برکن رابع واقفيد رجا دارم بمن بنمائيد * حاجی
</p>
<p>
مشاراليه متغيّر شد گفت رکن رابع شخص موهومی
</p>
<p>
نيست شخص معلوم است نظير من عمامه بسر دارد
</p>
<p>
ص ٢٥٨
</p>
<p>
و عبائی در بر و عصائی در دست* پهلوان رضا در جواب
</p>
<p>
تبسّم نمود گفت: جناب حاجی بی‌ادبی است در بيان
</p>
<p>
سرکار تناقض است اوّل چنين فرموديد و حالا چنين
</p>
<p>
ميفرمائيد که تغيّر حاجی شديد شد و گفت حال من
</p>
<p>
فرصت ندارم در وقتی ديگر در اين مسئله صحبت
</p>
<p>
با همديگر ميکنيم حال مرا معاف بداريد * مقصود
</p>
<p>
اينست که اين شخص بظاهر عامی چنين رکن
</p>
<p>
رابعی را بقول علّامه حِلّی برکن رابع انداخت و ملزم و حيران کرد *
</p>
<p>
باری، اين مرد ميدان غضنفر عرفان در هر محفلی
</p>
<p>
که زبان ميگشود مستمعين را حيران ميکرد و تا نَفَس
</p>
<p>
اخير مجير و دستگير هر طالبی بود تا آنکه باسم حقّ
</p>
<p>
شهره آفاق شد و بيسر و سامان گشت و بملکوت ابهی صعود نمود *
</p>
<p>
امّا دو برادر مهر پرورش بعنايت جمال مبارک
</p>
<p>
اسير عوانان گرديده در سجن اعظم مقيّد و شريک
</p>
<p>
و سهيم اين آوارگان گرديدند و در نهايت انقطاع
</p>
<p>
ص ٢٥٩
</p>
<p>
و انجذاب در بدايت ورود بعکاء بملکوت ابهی شتافتند*
</p>
<p>
زيرا ستمکاران بمحض ورود کلّ را در ضمن قلعه
</p>
<p>
در قشله عسکر حبس نمودند و ممرّ دخول
</p>
<p>
و خروج را بربستند و هوای عکاء در آن اوقات
</p>
<p>
مسموم بود هر غريبی بمجرّد ورود بستری ميشد *
</p>
<p>
جناب آقا محمّد باقر و آقا محمّد اسمعيل مبتلا بمرض
</p>
<p>
شديد شدند طبيب و دوائی در ميان نبود
</p>
<p>
آن دو نور مجسّم در يک شب دست در آغوش
</p>
<p>
يکديگر صعود بجهان ابدی نمودند ياران را
</p>
<p>
بحسرت بی‌پايان انداختند آن شب جميع گريان بودند *
</p>
<p>
صبح خواستيم تا جسد مطهّر شانرا برداريم
</p>
<p>
عوانان گفتند شما را خروج از قشله جائز نه اين
</p>
<p>
دو جنازه را تسليم کنيد ما غسل و کفن و دفن
</p>
<p>
مينمائيم ولی مصارف را شما بايد تکلّف نمائيد * از
</p>
<p>
قضا چيزی موجود نبود سجّاده ئی زير پای
</p>
<p>
جمال مبارک بود جمال مبارک روحی لاحبّائه الفداء
</p>
<p>
ص ٢٦٠
</p>
<p>
آن سجّاده را از زير پای مبارک بر داشتند و فرمودند
</p>
<p>
بفروشيد و بعوانان بدهيد بصد و هفتاد غروش آن
</p>
<p>
سجّاده فروش رفت و تسليم ستمکاران شد * ولی آن
</p>
<p>
ظالمان آن دو روح مجسّم را نه غسلی نمودند نه
</p>
<p>
کفنی بل زمين را کاو يده آن دو مظلوم را
</p>
<p>
با لباس دفن نمودند که الآن قبرشان متّصل
</p>
<p>
بهم است همچنانکه جانشان در ملکوت
</p>
<p>
ابهی همدم جسمشان نيز در زير خاک دست
</p>
<p>
در آغوش يکديگر است *
</p>
<p>
جمال مبارک نهايت عنايت در حقّ اين دو برادر
</p>
<p>
داشتند در ايّام حيات مشمول الطاف بودند و بعد
</p>
<p>
از وفات مذکور در الواح شدند قبرشان در عکا
</p>
<p>
است* و عليهم التّحيّة و الثّناء و عليهم البهاء الابهی
</p>
<p>
و عليهم الرّحمة و الرّضوان*
</p>
<p>
ص ٢٦١
</p>
<p>
جناب آقا ابو القاسم سلطان آبادی
</p>
<p>
و از جمله مسجونين جناب آقا ابوالقاسم سلطان
</p>
<p>
آباديست که رفيق سفر جناب آقا فرج بود * اين
</p>
<p>
دو شخص مؤمن ثابت مستقيم با قلبی سليم و جانی
</p>
<p>
زنده بنفثات روح الامين از ايران بارض سرّ
</p>
<p>
شتافتند * زيرا از ظلم عوانان و اعتساف ستمکاران
</p>
<p>
اقامت در وطن مألوف نتوانستند * پياده از هر
</p>
<p>
قيدی آزاده سر گشته کوه و صحرا شدند و گمگشته
</p>
<p>
دشت و دريا بسی شبها که نخفتند و بی لانه
</p>
<p>
و آشيانه ماندند و بی‌آب و دانه گذراندند بستری
</p>
<p>
جز خاک نداشتند و رزقی جز گياه صحرا نيافتند
</p>
<p>
تا خود را کشان کشان بارض سرّ رساندند *
</p>
<p>
ص ٢٦٢
</p>
<p>
از قضا در ايّام اخير بود آنان نيز اسير شدند
</p>
<p>
و در معيّت جمال مبارک بسجن اعظم شتافتند *
</p>
<p>
جناب آقا ابوالقاسم بيمار شد و بمحرقه شديده گرفتار
</p>
<p>
او نيز مقارن صعود آن دو برادر آقا محمّد باقر و آقا
</p>
<p>
محمّد اسمعيل صعود نمود و جسم مطهّرش در خارج
</p>
<p>
عکا مدفون شد و جمال مبارک اظهار رضايت از او
</p>
<p>
نمودند و جميع ياران در مصيبت او با چشمی گريان
</p>
<p>
و قلبی سوزان آه و فغان نمودند * عليه البهاء الابهی * 
</p>
<p>
و امّا جناب آقا فرج در جميع اين موارد با آقا ابوالقاسم همدم
</p>
<p>
و همقدم بود و چون در عراق عجم غلغله ظهور نيّر
</p>
<p>
اعظم شنيد زلزله بارکان افتاد زمرمه آغاز نمود هلهله
</p>
<p>
گويان بعراق عرب شتافت و جد و طرب يافت
</p>
<p>
بساحت قدس در آمد و در محفل انس داخل شد
</p>
<p>
بشرف حضور مسرور گشت و ببشارت موفور
</p>
<p>
ص ٢٦٣
</p>
<p>
بسلطان آباد رجوع نمود * اهل کين در کمين عاقبت
</p>
<p>
نائره فساد شعله زد و حضرت پاک و مقدّس ملّاباشی
</p>
<p>
با يارانی چند در نهايت مظلومی شهيد شدند *
</p>
<p>
آقا فرج با آقا ابوالقاسم متواری گشتند بارض
</p>
<p>
سرّ شتافتند عاقبت با ياران در معيّت يار مهربان
</p>
<p>
بزندان عکاء افتادند* آقا فرج در سجن اعظم بشرف
</p>
<p>
خدمت جمال قدم فائز دائم ملازم آستان بود
</p>
<p>
و تسلّی دوستان * در ايّام جمال مبارک خادم صادق
</p>
<p>
بود و ياران را رفيق موافق و همچنين بعد از صعود
</p>
<p>
مبارک بر عهد و ميثاق ثابت و در بوستان بندگی نخلی
</p>
<p>
باسق * اين شخص بارع صادع بجميع حالات قانع 
</p>
<p>
و در موارد بلا صابر *
</p>
<p>
باری، در کمال ايمان و ايقان و توجّه بملکوت
</p>
<p>
رحمن رحلت از اينجهان نمود و مظهر الطاف بی‌پايان
</p>
<p>
بود * عليه الرّحمة و الرّضوان و عليه التّحيّة فی جنّة
</p>
<p>
الرّضوان و عليه الثّناء فی فردوس الجنان*
</p>
<p>
ص ٢٦٤
</p>
<p>
حرم حضرت سلطان الشّهداء
</p>
<p>
و از جمله مهاجرات حرم حضرت سلطان
</p>
<p>
الشّهداء امة اللّه المحزونه فاطمه بيگم است * اين
</p>
<p>
ورقه مقدّسهء شجره الهيّه از بدايت جوانی در سبيل
</p>
<p>
الهی ببلايای نامتناهی گرفتار گشت * اوّل مصيبت
</p>
<p>
پدر پاک گهرش در اطراف بدشت بعد از مشقّتهای
</p>
<p>
عظيمه در بيابان در کاروانسرائی بزحمت بی‌پايانی
</p>
<p>
در غربت و کربت و ناتوانی وفات نمود و اين
</p>
<p>
مخدّره يتيم گشت * چندی گرفتار بود تا آنکه
</p>
<p>
بدرقه عنايت رسيد و در ظلّ عفّت و عصمت حضرت
</p>
<p>
سلطان الشّهداء در آمد و چون سلطان الشّهداء
</p>
<p>
ببهائی شهير آفاق و دلداده دلبر رحمانی و سر گشته
</p>
<p>
ص ٢٦٥
</p>
<p>
و سودائی بود و ناصر الدّين شاه در نهايت خونخواری و
</p>
<p>
اعداء در کمين بودند هر روز سعايتی مينمودند
</p>
<p>
و فتنه و آشوبی می‌انداختند * لهذا خاندان سلطان
</p>
<p>
الشّهداء روزی در حقّ او امين نبودند و هميشه
</p>
<p>
مترصّد شهادت او بودند و در نهايت اضطراب
</p>
<p>
ايّام بسر ميبردند * خاندان مشهور ببهائی اعدا
</p>
<p>
در نهايت ظلم و بيدادی حکومت در تعرّض
</p>
<p>
نامتناهی پادشاه اقليم در غايت خونخواری
</p>
<p>
ديگر معلوم است که اين خانواده ايّام را چگونه
</p>
<p>
بسر ميبردند هر روز صدائی بود هر دم ضوضائی
</p>
<p>
در هر نَفَس غوغائی * تا آنکه شهادت حضرت
</p>
<p>
سلطان الشّهداء بميان آمد حکومت چنان درندگی
</p>
<p>
ظاهر نمود که عالم انسانی بجزع و فزع آمد و جميع
</p>
<p>
اموال بتالان و تاراج رفت و آن خانواده به قوت ضروری محتاج شد *
</p>
<p>
فاطمه بيگم هر شب زار زار گريه مينمود
</p>
<p>
و تا بامداد همدم چشم اشکبار بود * چون نظر
</p>
<p>
ص ٢٦٦
</p>
<p>
باطفال مينمود از آتش حسرت مانند شمع ميگداخت
</p>
<p>
ولی بشکرانه حضرت پروردگار ميپرداخت که الحمد
</p>
<p>
للّه اين مصائب و نوائب در سبيل نيّر آفاق و در محبّت
</p>
<p>
کوکب اشراق است مظلوميّت خاندان حضرت
</p>
<p>
سيّد الشّهداء عليه السّلام را بخاطر ميآورد که بچه
</p>
<p>
مصائب شديده در راه خدا امتياز يافتند * چون
</p>
<p>
متذکّر ميشد قلبش پرواز مينمود که الحمد للّه ما نيز
</p>
<p>
با خاندان نبوّت همدم و همراز شديم * و چون
</p>
<p>
تضييق بر خاندان سلطان الشّهداء شديد بود لهذا
</p>
<p>
جمال مبارک امر بحضور آنان نمودند تا در سجن
</p>
<p>
اعظم در جوار موهبت کبری تلافی مافات گردد *
</p>
<p>
چندی در نهايت شکر و شادمانی در جوار رحمانی
</p>
<p>
زندگانی نمود و هر دم حمد و ستايش ربّانی بر زبان
</p>
<p>
ميراند با وجود آنکه سليل سلطان الشّهداء آقا ميرزا
</p>
<p>
عبدالحسين در سجن اعظم وفات نمود والده‌اش
</p>
<p>
فاطمه بيگم در نهايت تسليم و رضا بود ابداً آه و فغان
</p>
<p>
ننمود و ماتم نگرفت و کلمه ئی متأثّرانه و متحسّرانه
</p>
<p>
ص ٢٦٧
</p>
<p>
بر زبان نراند *
</p>
<p>
اين امة اللّه بی‌نهايت صبور و شکور و وقور
</p>
<p>
بود ولی بوقوع مصيبت کبری و رزيّه عظمی
</p>
<p>
صعود سراج ملأ اعلی صبر و قرار نماند اضطراب
</p>
<p>
و احتراق بدرجه ئی رسيد که دائماً مانند ماهی لب
</p>
<p>
تشنه بر روی خاک ميغلطيد و جميع اعضا
</p>
<p>
در اضطراب و انقلاب بود * عاقبت مقاومت
</p>
<p>
فراق نماند اطفال را وداع کرده بجوار رحمت
</p>
<p>
کبری صعود نمود و بظلّ عنايت حضرت
</p>
<p>
احديّت بشتافت و در بحر انوار مستغرق گشت*
</p>
<p>
عليها التّحيّة و الثّناء و عليها الرّحمة و البهاء و طيّب اللّه
</p>
<p>
ترابها بصيّب الرّحمة من السّماء و اکرم اللّه مثويها فی ظلّ سدرة المنتهی*
</p>
<p>
-------------------
</p>
<p>
ص ٢٦٨
</p>
<p>
ترجمه احوال شمس الضّحی
</p>
<p>
و از جمله مهاجرات و مجاورات والده حرم
</p>
<p>
سلطان الشّهداء امة اللّه المنجذبة بنفحات اللّه حضرت
</p>
<p>
خورشيد بيگم الملقّبه بشمس الضّحی است * اين امة
</p>
<p>
اللّه النّاطقه بنت عمّ حاجی سيّد محمّد باقر معروف است
</p>
<p>
که در اصفهان امير العلماء و شهير الآفاق بود * اين
</p>
<p>
امة اللّه المنجذبه در سنّ طفوليّت چون پدر و مادر
</p>
<p>
وفات نمودند در آغوش جدّه‌شان در سرای عالم
</p>
<p>
فائق مذکور و مجتهد مشهور تربيت شدند و در علوم
</p>
<p>
و فنون و معارف دينی تتبّع نمودند * و چون بسنّ
</p>
<p>
بلوغ رسيد اقتران بجناب آقا ميرزا هادی نهری نمود *
</p>
<p>
و چون هر دو از نفحات عرفان النّجم السّاطع و البارع
</p>
<p>
ص ٢٦٩
</p>
<p>
الصّادع حضرت حاجی سيّد کاظم رشتی مشام
</p>
<p>
معطّر داشتند لهذا با برادر آقا ميرزا هادی جناب
</p>
<p>
آقا ميرزا محمّد علی نهری بکربلا شتافتند و در مجلس
</p>
<p>
سيّد کاظم حاضر ميشدند و اقتباس انوار معارف
</p>
<p>
مينمودند * تا آنکه امة اللّه المنجذبه از مسائل الهيّه
</p>
<p>
و کتب سماويّه اطّلاع و در حقائق و معانی تتبّع تام
</p>
<p>
يافت و يک دختر و يک پسر سلاله يافتند * پسر
</p>
<p>
نامش سيّد علی و دختر نامش فاطمه بيگم که بعد از
</p>
<p>
بلوغ حرم حضرت سلطان الشّهدا گشت *
</p>
<p>
باری، آن کنيز نورانی الهی در کربلا بود که
</p>
<p>
ندای ربّ اعلی از شيراز بلند شد * فوراً فرياد بلی
</p>
<p>
برآورد امّا قرين محترم آقا ميرزا هادی نهری با برادر
</p>
<p>
بزرگوارش فوراً عازم شيراز شدند * زيرا اين دو
</p>
<p>
برادر در روضه سيّد الشّهداء عليه الصّلوة و السّلام
</p>
<p>
جمال مبارک نقطه اولی روحی له الفدا را مشاهده
</p>
<p>
نموده بودند و از آن شمائل نورانی و خصائل و فضائل
</p>
<p>
رحمانی حيران گشته بودند که اين شخص جليل
</p>
<p>
ص ٢٧٠
</p>
<p>
شبهه ئی نيست که رجل عظيم است لهذا بمجرّد استماع
</p>
<p>
نداء فرياد بلی برآوردند و بنار محبّت اللّه بر افروختند*
</p>
<p>
و همچنين هر روز در محلّ پر فيض مرحوم سيّد
</p>
<p>
صراحة ميشنيدند که ميفرمودند ظهور نزديک است
</p>
<p>
و مطلب بسيار دقيق و باريک کلّ بايد در تجسّس
</p>
<p>
و تفحّص باشند شايد حضرت موعود در بين خلق
</p>
<p>
حاضر و مشهود ولی کلّ غافل و محجوب چنانکه
</p>
<p>
در حديث اشاره بآن شده *
</p>
<p>
باری، آن دو برادر چون بايران رسيدند سفر
</p>
<p>
مکّه حضرت اعلی را شنيدند لهذا حضرت آقا
</p>
<p>
سيّد محمّد علی باصفهان رفتند و جناب آقا ميرزا
</p>
<p>
هادی بکربلا مراجعت کردند * امّا شمس الضّحی
</p>
<p>
در اين بين با امة اللّه ورقة الفردوس همشيرهء جناب
</p>
<p>
باب الباب آشنا گشتند و بواسطه ورقة الفردوس
</p>
<p>
ملاقات با جناب طاهره کردند و شب و روز در
</p>
<p>
نهايت الفت و محبّت و مؤانست بودند و بتبليغ مشغول
</p>
<p>
چون بدايت امر بود استيحاش ناس چندان نبود*
</p>
<p>
ص ٢٧١
</p>
<p>
از ملاقات حضرت طاهره انجذاب و اشتعالشان
</p>
<p>
بيشتر گشت و استفاضهء بيحدّ نمود *
</p>
<p>
سه سال در کربلا با حضرت طاهره معاشر
</p>
<p>
و مجالس بود شب و روز مانند دريا بنسائم رحمن
</p>
<p>
پر جوش و خروش و بلسان فصيح در گفتگو *
</p>
<p>
چون حضرت طاهره در کربلا شهرت يافت و امر
</p>
<p>
حضرت اعلی روحی له الفدا صيتش در جميع ايران
</p>
<p>
منتشر گشت علماء آخر الزّمان بر تکفير و تدمير
</p>
<p>
و تحقير قيام نمودند و فتوی بقتل عام دادند * از جمله
</p>
<p>
علماء سوء در کربلا جناب طاهره را تکفير نمودند
</p>
<p>
و چون گمان مينمودند که در خانه شمس الضّحی است
</p>
<p>
در خانه او ريختند و امة اللّه المنجذبه را احاطه کردند
</p>
<p>
و بسبّ و شتم و لعن پرداختند و زجر و آسيب شديد
</p>
<p>
وارد آوردند و کشان کشان از خانه ببازار بردند
</p>
<p>
و بچوب و سنگ و دشنام هجوم مينمودند * در اين اثنا
</p>
<p>
ابوی قرين محتر مشان حاجی سيّد مهدی رسيد
</p>
<p>
فرياد بر آورد که اين زن جناب طاهره نيست ولی
</p>
<p>
ص ٢٧٢
</p>
<p>
فرّاشان و چاوشان و نفير عام دست بر نداشتند و بر
</p>
<p>
اين مدّعا شاهدی خواستند * در بين اين ضوضاء
</p>
<p>
و غوغا شخصی فرياد بر آورد که قرّة العين را گرفتند
</p>
<p>
لهذا از شمس الضّحی دست برداشتند *
</p>
<p>
باری، در خانهء جناب طاهره مستحفظ
</p>
<p>
گذاشتند و دخول و خروج ممنوع بود و منتظر
</p>
<p>
اوامر از بغداد و اسلامبول بودند * چون انتظار
</p>
<p>
بطول انجاميد جناب طاهره از حکومت خواهش
</p>
<p>
نمودند که ما را بگذاريد خود ببغداد ميرويم و تسليم
</p>
<p>
صرف هستيم هر چه وارد گردد همان بهتر و خوشتر
</p>
<p>
است حکومت نيز اجازه داد لهذا جناب طاهره
</p>
<p>
و جناب ورقة الفردوس و والده‌شان و جناب شمس
</p>
<p>
الضّحی از کربلا رو ببغداد حرکت کردند * ولی
</p>
<p>
عوام کالهوام تا مسافتی از دور سنگسار مينمودند *
</p>
<p>
چون ببغداد رسيدند در منزل جناب آقا شيخ محمّد
</p>
<p>
شبل والد جناب آقا محمّد مصطفی منزل کردند *
</p>
<p>
چون از کثرت مراوده عربده در محلّه افتاد از آنجا
</p>
<p>
ص ٢٧٣
</p>
<p>
بمنزل مخصوصی نقل و حرکت کردند و شب و روز
</p>
<p>
بتبليغ و اعلاء کلمة اللّه مشغول بودند و علماء و مشايخ
</p>
<p>
و ديگران حاضر ميشدند و سؤال و جواب مينمودند
</p>
<p>
لهذا در بغداد شهرت عجيب يافتند زيرا در ادقّ
</p>
<p>
مسائل الهيّه صحبت ميداشتند *
</p>
<p>
چون اين اخبار بديوان حکومت رسيد حضرت
</p>
<p>
طاهره را با شمس الضّحی و ورقة الفردوس بخانه مفتی
</p>
<p>
شهر بردند و مدّت سه ماه در خانهء او بودند تا
</p>
<p>
جواب از اسلامبول رسيد * و در ايّام اقامت در خانه
</p>
<p>
مفتی با مشاراليه در اکثر اوقات بمکالمه و مذاکره
</p>
<p>
مشغول بودند و اقامه براهين و حجّت قاطعه
</p>
<p>
مينمودند و تشريح مسائل الهيّه ميکردند و بحث از
</p>
<p>
حشر و نشر مينمودند و از حساب و ميزان سخن
</p>
<p>
ميراندند و بيان معضلات حقائق و معانی مينمودند*
</p>
<p>
و بعد پدر مفتی روزی وارد و بنهايت تعرّض و اطاله
</p>
<p>
لسان پرداخت مفتی از اين معامله قدری آزرده
</p>
<p>
گشت و بعذر خواهی پرداخت و گفت که جواب
</p>
<p>
ص ٢٧٤
</p>
<p>
شما از اسلامبول آمد پادشاه شما را مرخّص کرده
</p>
<p>
ولی بشرط آنکه از مملکت او خارج شويد* لهذا
</p>
<p>
صبحی از خانه مفتی بيرون آمده بحمّام رفتند و جناب
</p>
<p>
حاجی شيخ محمّد شبل و جناب شيخ سلطان عرب
</p>
<p>
تهيّه اسباب سفر ديدند و بعد از سه روز از بغداد
</p>
<p>
بيرون آمدند * يعنی جناب طاهره و جناب شمس
</p>
<p>
الضّحی و جناب ورقة الفردوس و والده آقا ميرزا
</p>
<p>
هادی و چند نفر از سادات يزدی از بغداد رو بايران
</p>
<p>
برون آمدند و مصارف طريق را جناب شيخ محمّد
</p>
<p>
متحمّل شد تا آنکه بکرمانشاه رسيدند * اين مخدّرات
</p>
<p>
در خانه ئی منزل نمودند و رجال در خانه ديگر
</p>
<p>
ولی تبليغ و تحقيق مستمرّ بود* و چون علماء مطّلع شدند
</p>
<p>
حکم باخراج دادند لهذا کدخدا با جمعی بخانه ريختند
</p>
<p>
و اسباب حضرات را تالان و تاراج نمودند
</p>
<p>
و در کجاوه بی روپوش نشاندند و از شهر
</p>
<p>
براندند تا بصحرائی رساندند * مکاريها حضرات را
</p>
<p>
بر روی خاک نهادند و دواب برداشتند و بردند
</p>
<p>
ص ٢٧٥
</p>
<p>
نه زاد و توشه ئی نه لانه و آشيانه ئی نه اسباب سفری *
</p>
<p>
جناب طاهره بوالی کرمانشاه نامه ئی مرقوم
</p>
<p>
نمودند که مسافر بوديم و ميهمان اکرموا الضّيف و لو
</p>
<p>
کان کافرا، آيا ميهمانرا تحقير و تدمير جائز و شايان؟
</p>
<p>
والی شهر حکم باعاده منهوبات نمود که آنچه تالان و
</p>
<p>
و تاراج نمودند دو باره ارجاع نمايند لهذا مکاريها
</p>
<p>
نيز از شهر آمدند و حضرات را سوار نموده بهمدان
</p>
<p>
وارد شدند * و در همدان نساء حتّی شاهزاده خانمها
</p>
<p>
هر روز می آمدند و ملاقات مينمودند دو ماه
</p>
<p>
در آنجا زيست نمودند * جناب طاهره در همدان
</p>
<p>
بعضی از همراهان را مرخّص نمودند تا مراجعت
</p>
<p>
ببغداد نمايند لکن بعضی ديگر تا قزوين مرافقت
</p>
<p>
نمودند* در بين راه سوارانی از منسوبين جناب طاهره
</p>
<p>
رسيدند يعنی برادرانشان گفتند که ما بامر و اراده
</p>
<p>
پدر آمده‌ايم تا او را تنها ببريم ولی جناب طاهره
</p>
<p>
قبول ننمودند لهذا مجتمعاً وارد قزوين شدند
</p>
<p>
جناب طاهره بخانه پدر رفتند و احباب
</p>
<p>
ص ٢٧٦
</p>
<p>
از سواره و پياده در کاروانسرائی منزل نمودند *
</p>
<p>
امّا جناب آقا ميرزا هادی قرين شمس الضّحی
</p>
<p>
بجهت تشرّف بحضور حضرت اعلی بماکو رفته بود
</p>
<p>
حين مراجعت در قزوين منتظر ورود شمس الضّحی
</p>
<p>
شد و چون وارد شدند با او باصفهان حرکت نمودند*
</p>
<p>
و چون باصفهان رسيدند جناب آقا ميرزا هادی سفر
</p>
<p>
ببدشت نمودند در بدشت و اطراف آن بدرجه ئی
</p>
<p>
اذيّت و جفا و مشقّت و ابتلا حتّی سنگساری ديدند
</p>
<p>
که در کاروانسرای خرابه ئی وفات نمودند و جناب
</p>
<p>
آقا ميرزا محمّد علی اخويشان در سر راه ايشان را
</p>
<p>
دفن نمودند * حضرت شمس الضّحی در اصفهان
</p>
<p>
ماندند ولی شب و روز بذکر حقّ مشغول بودند
</p>
<p>
و بتبليغ امر اللّه در بين نسآء مألوف بلسان فصيح
</p>
<p>
موفّق بودند و ببيان بديع مؤيّد در ميان اجلّاء
</p>
<p>
نساء در اصفهان بسيار محترم بودند و در زهد
</p>
<p>
و ورع و تقوی نزد کلّ مسلّم عفّت مجسّمه بود
</p>
<p>
و عصمت مشخّصه و شب و روز يا ترتيل
</p>
<p>
ص ٢٧٧
</p>
<p>
آيات مينمود يا تفسير آيات کتاب يا تشريح
</p>
<p>
غوامض مسائل الهيّه يا تبليغ امر اللّه و نشر نفحات قدسيّه *
</p>
<p>
لهذا حضرت سلطان الشّهداء روح المقرّبين له
</p>
<p>
الفدا بصهريّت او قيام نمودند و بصبيّه محترمشان
</p>
<p>
اقتران کردند * و چون در خانهء ايشان منزل
</p>
<p>
کردند و سرای حضرت سلطان الشّهداء شب و روز
</p>
<p>
مملو از آينده و رونده بود زيرا اجلّهء نساء از آشنا
</p>
<p>
و بيگانه و يار و اغيار مراوده مينمودند و شمس
</p>
<p>
الضّحی بنار محبّت اللّه افروخته و بنهايت انجذاب
</p>
<p>
در اعلاء کلمة اللّه ميکوشيد، اين بود که در ميان اغيار
</p>
<p>
بفاطمة الزّهراء بهائيان مشهور گشت *
</p>
<p>
حال بر اين منوال ميگذشت که رقشاء و ذئب
</p>
<p>
اتّفاق نمودند و فتوی بر قتل حضرت سلطان الشّهداء
</p>
<p>
دادند و با حاکم شهر همداستان شدند تا اموال بی
</p>
<p>
پايان بتالان و تاراج ببرند * شاه نيز با اين دو گراز
</p>
<p>
همراز گشت و هم آواز شد امر بسفک دم مطهّر
</p>
<p>
ص ٢٧٨
</p>
<p>
دو برادر حضرت سلطان الشّهداء و حضرت محبوب
</p>
<p>
الشّهداء داد بغتةً عوانان رقشاء و ذئب و فرّاشان
</p>
<p>
و چاوشان پر جفا هجوم نمودند و آن دو بزرگوار را
</p>
<p>
بسلاسل و اغلال بحبس خانه بردند و سرای سلطان
</p>
<p>
الشّهداء و محبوب الشّهداء را بتمامه تالان و تاراج
</p>
<p>
کردند حتّی باطفال شير خوار رحم ننمودند تا
</p>
<p>
توانستند بستگان و منسوبان آن دو نفس مقدّس را
</p>
<p>
طعن و لعن و سبّ و ضرب و اذيّت بی‌پايان نمودند *
</p>
<p>
ظلّ السّلطان در پاريس حکايت ميکرد و بقَسم‌های
</p>
<p>
مؤکّده روايت مينمود که من آن دو سيّد
</p>
<p>
جليل را بکرّات و مرّات نصيحت نمودم ولی فائده
</p>
<p>
نبخشيد عاقبت شبانه آنان را خواستم و بالمشافهه
</p>
<p>
بنهايت الحاح پند و نصيحت دادم که حضرات سه
</p>
<p>
مرتبه است که شاه امر بقتل شما نموده و فرمان پياپی
</p>
<p>
رسيده حکم قطعی است چاره ئی ندارد مگر اينکه شما
</p>
<p>
در حضور علماء تبرّی نمائيد * در جواب گفتند
</p>
<p>
ص ٢٧٩
</p>
<p>
يا بهاء الابهی جانها فدا باد* عاقبت راضی شدم که
</p>
<p>
تبرّی ننمايند همين قدر بگويند که ما بهائی نيستيم
</p>
<p>
گفتم باين دو کلمه اکتفا مينمايم تا من اين را وسيله
</p>
<p>
نموده کيفيّت را بشاه نگارم تا سبب خلاصی و نجات
</p>
<p>
گردد * گفتند اين ممتنع است ما بهائی هستيم يا
</p>
<p>
بهاء الابهی تشنه شهادت کبری هستيم يا بهاء الابهی*
</p>
<p>
عاقبت تغيّر نمودم و بحدّت و شدّت خواستم که آنانرا
</p>
<p>
منحرف و منصرف نمايم ممکن نشد و فتوای
</p>
<p>
رقشاء و ذئب ضاری و حکم شاه مجری گشت *
</p>
<p>
باری، بعد از شهادت آنان پاپی شمس الضّحی
</p>
<p>
شدند آن امة اللّه المنجذبه مجبور بر اين شد که بخانه
</p>
<p>
برادر رود زيرا برادرشان هر چند مؤمن نبود ولی
</p>
<p>
در اصفهان مشهور بزهد و تقوی و علم و فضل و اعتکاف
</p>
<p>
و انزوا بود لهذا محلّ رسوخ و اعتماد و اعتقاد عموم ناس
</p>
<p>
گشت در خانهء برادر ماندند ولی حکومت پاپی بود
</p>
<p>
و در نهايت جستجو تا آنکه از او خبر يافت* حکومت
</p>
<p>
شمس الضّحی را خواست علماء سوء نيز با حکومت
</p>
<p>
ص ٢٨٠
</p>
<p>
همراز و همداستان شدند لهذا برادرشان مجبوراً او را
</p>
<p>
برداشته بخانهء حاکم رفتند خود در خارج و شمس
</p>
<p>
الضّحی را باندرون حاکم فرستادند* حاکم در دم
</p>
<p>
اندرون رسيد و شمس الضّحی را بزير لگد
</p>
<p>
بدرجه ئی کوبيد که نفَس منقطع شد و حاکم
</p>
<p>
فرياد بر آورد و بهمسر خويش خطاب کرد امير
</p>
<p>
زاده اميرزاده بيا و تماشای فاطمة الزّهرای بهائيان نما *
</p>
<p>
باری، زنها او را برداشته در اطاقی نهادند برادر
</p>
<p>
در بيرون سرای حيران عاقبت شفاعت کنان
</p>
<p>
بحاکم گفت که اين خواهر از شدّت ضرب بی‌جان
</p>
<p>
و روان گشته و وجودش در اينجا چه ثمر دارد اميد
</p>
<p>
حياتی نه لهذا مساعده فرمائيد که بخانه مراجعت دهم
</p>
<p>
در آنجا اگر از اين جهان در گذرد بهتر است اين سيّده
</p>
<p>
است از سلالهء طاهره است جرم و قصوری ندارد
</p>
<p>
مگر آنکه منسوب بداماد خويش است* حاکم گفت
</p>
<p>
اين از صناديد بهائيانست باز سبب هيجان گردد
</p>
<p>
ص ٢٨١
</p>
<p>
برادرشان گفت من تعهّد مينمايم که نفَسی بر نيارد
</p>
<p>
و يقين است بيشتر از چند روز بقائی نخواهد داشت
</p>
<p>
جسمی است بيجان و تنی است در نهايت ضعف
</p>
<p>
و نا توان و مورد صدمات بی‌پايان * چون آنشخص
</p>
<p>
بسيار محترم بود و محلّ اعتماد خاص و عام لهذا حاکم
</p>
<p>
او را بخشيد و بدست برادر بسپرد* چندی در آن
</p>
<p>
خانه بسر ميبرد و شب و روز ببکاء و ناله و فغان و ماتم
</p>
<p>
و عزا داری اوقات ميگذراند ولی نه برادر راحت
</p>
<p>
بود و نه عوانان دست بردار هر روز همهمه ئی بود
</p>
<p>
و هر وقت دمدمه ئی * برادرشان مصلحت در آن
</p>
<p>
ديد که او را بزيارت مشهد برد بلکه اين غوغا
</p>
<p>
و ضوضا بنشيند و ايشانرا بزيارت مشهد برد
</p>
<p>
و در جوار حضرت علی بن موسی الرّضا عليه السّلام
</p>
<p>
در خانه مُخلّا بطبع تنها منزل داد * چون برادر
</p>
<p>
بسيار زهد و تقوی داشت هر روز صبحی بزيارت
</p>
<p>
ميرفت و تا قريب ظهر بعبادت مشغول بود و همچنين
</p>
<p>
بعد از ظهر ببقعه مبارکه ميشتافت و تا شام بنماز
</p>
<p>
ص ٢٨٢
</p>
<p>
و اذکار ميپرداخت خانه خالی بود و همچنين
</p>
<p>
شمس الضّحی باين وسيله بنساء احباب راه يافت
</p>
<p>
و بنای مراوده گذاشت و چون نار محبّت اللّه
</p>
<p>
در قلب مشتعل بود تحمّل سکوت و صمت نداشت*
</p>
<p>
در وقتيکه برادر در خانه نبود مجلس گرم بود
</p>
<p>
نساء احباب ميرفتند و بيان بليغ و کلام فصيح ميشنيدند *
</p>
<p>
باری، با وجود آنکه در آن اوقات در مشهد
</p>
<p>
بی‌نهايت سخت بود و ستمکاران پا پی و بمجرّد
</p>
<p>
آنکه احساس از نفسی مينمودند فوراً بقتل
</p>
<p>
ميپرداختند ابداً راحت و امان نبود لکن شمس
</p>
<p>
الضّحی را اختيار از دست رفته با وجود آن
</p>
<p>
بلايا بی‌محابا خود را بآتش و دريا ميزد * برادر چون
</p>
<p>
با کسی معاشر نبود و بيخبر و روز و شب از خانه
</p>
<p>
بزيارت و از زيارت بخانه مراجعت ميکرد و کسی را
</p>
<p>
نميشناخت چونکه منزوی بود حتّی با نفسی مکالمه
</p>
<p>
نمينمود با وجود اين روزی ملتفت شد که در شهر
</p>
<p>
ص ٢٨٣
</p>
<p>
همهمه ايست و منجرّ بصدمه خواهد شد * از بسکه
</p>
<p>
ساکن و بی‌صدا بود تعرّض بخواهر ننمود بغتة او را
</p>
<p>
برداشت و مراجعت باصفهان کرد و در اصفهان نزد
</p>
<p>
صبيّهء خويش حرم سلطان الشّهداء فرستاد در خانهء خود منزل نداد *
</p>
<p>
باری، شمس الضّحی در اصفهان بود و در نطق
</p>
<p>
و بيان جسور و در نشر نفحات اللّه از سورت نار
</p>
<p>
محبّت اللّه هر طالبی می يافت بی‌محابا زبان ميگشود*
</p>
<p>
چون ملحوظ بود که خاندان سلطان الشّهداء
</p>
<p>
دوباره در رنج و بلا افتند و در اصفهان در نهايت
</p>
<p>
زحمت و ابتلا هستند لهذا ارادهء مبارک بحضور
</p>
<p>
آنان بسجن اعظم صدور يافت * شمس الضّحی با حرم
</p>
<p>
سلطان الشّهداء و اطفال بارض مقدّس وارد شدند
</p>
<p>
و در نهايت روح و ريحان و سرور بی‌پايان اوقات
</p>
<p>
بسر ميبردند * تا آنکه سليل جليل حضرت سلطان
</p>
<p>
الشّهداء آقا ميرزا عبدالحسين از اثر شدّت صدمات
</p>
<p>
در اصفهان بمرض سل مبتلا شده در عکا فوت شد *
</p>
<p>
ص ٢٨٤
</p>
<p>
از وفات او شمس الضّحی بی‌نهايت متأثّر و محزون
</p>
<p>
گرديد و بآتش فرقت و حسرت ميسوخت علی
</p>
<p>
الخصوص چون مصيبت کبری و رزيّه عظمی رخ
</p>
<p>
نمود بکلّی بنيان حياتش متزلزل گشت و شب
</p>
<p>
و روز چون شمع ميگداخت * عاقبت شمس الضّحی
</p>
<p>
بستری شد و اسير فراش گشت قوّه حرکت
</p>
<p>
نداشت با وجود اين دمی ساکن و ساکت نبود
</p>
<p>
يا از ايّام گذشته صحبت ميداشت و از وقايع امريّه
</p>
<p>
حکايت ميکرد يا ترتيل آيات بيّنات مينمود
</p>
<p>
يا بتضرّع و مناجات ميپرداخت * تا آنکه در سجن
</p>
<p>
اعظم بجهان الهی پرواز نمود و از اين ورطه خاک بجهان
</p>
<p>
پاک شتافت و از اين خاکدان رخت بربست
</p>
<p>
و بعالم انوار رحلت نمود * عليها التّحيّة و الثّناء و عليها
</p>
<p>
الرّحمة العظمی فی جوار ربّها الکبری *
</p>
<p>
ص ٢٨٥
</p>
<p>
هو اللّه
</p>
<p>
و انّک انت يا الهی تری فی جوار روضتک
</p>
<p>
الغنّاء و حوالی حديقتک الغلباء مجمع احبّائک و اجتماع
</p>
<p>
ارقّائک فی يوم من ايّام عيدک الرّضوان يوم السّعيد
</p>
<p>
الّذی فيه اشرقت بانوار تقديسک علی الممکنات
</p>
<p>
و اظهرت انوار توحيدک علی الآفاق و خرجت
</p>
<p>
من الزّوراء بقدرة و سلطنة احاطت الآفاق و عظمة
</p>
<p>
خرّت لها الوجوه و ذلّت لها الرّقاب و عنت لها الوجوه
</p>
<p>
و خضعت لها الاعناق * متذکّرين بذکرک منشرحين
</p>
<p>
الصّدر بانوار الطافک و منتعشين الرّوح بآثار
</p>
<p>
احسانک و ناطقين بالثّناء عليک و متوجّهين الی
</p>
<p>
ملکوتک و متضرّعين الی جبروتک * ليتذکّروا
</p>
<p>
بذکر امتک المقدّسة النّوراء و ورقة شجرة رحمانيّتک
</p>
<p>
الخضراء الحقيقة النّورانيّة و الکينونة المتضرّعة الرّحمانيّة
</p>
<p>
الّتی وُلدت فی حضن العرفان ورضعت من ثدی
</p>
<p>
ص ٢٨٦
</p>
<p>
الايقان و نشئت فی مهد الاطمينان وانتعشت فی
</p>
<p>
حجر محبّتک يا رحيم و يا رحمن و بلغت اشدّها فی
</p>
<p>
بيت انتشرت منها نفحات التّوحيد علی الآفاق
</p>
<p>
و اصابتها الضّرّاء و البأساء فی صغر سنّها فی سبيلک
</p>
<p>
يا وهّاب و تجرّعت کؤوس الاحزان و الآلام منذ
</p>
<p>
نعومة اظفارها حبّاً بجمالک يا غفّار * الهی انت تعلم
</p>
<p>
بلاياء الّتی احتملت بکل سرور فی سبيلک * و الرّزاياء
</p>
<p>
الّتی قابلتها بوجه طافح بالسّرور فی محبّتک* فکم من
</p>
<p>
ليال استراحت النّفوس فی مضاجعهم و هی تبتهل
</p>
<p>
و تتضرّع الی ملکوتک و کم من ايّام اطمئنّت عبادک
</p>
<p>
فی حصن امنک و امانک و هی مضطربة القلب
</p>
<p>
ممّا جری علی اصفيائک * فيا الهی مضت عليها ايّام
</p>
<p>
و اعوام کلّما اصبحت بکت علی مصائب ارقّائک و کلّما
</p>
<p>
امست ضجّت و صرخت و احترقت حزناً علی ما ورد
</p>
<p>
علی امنائک و قامت بجميع قوائها علی عبادتک
</p>
<p>
و التّضرّع الی سماء رحمتک و التّبتّل اليک و التّوکّل
</p>
<p>
عليک و ظهرت بإِزار التّقديس فی حلل التّنزيه
</p>
<p>
ص ٢٨٧
</p>
<p>
عن شئون خلقک الی أَن دخلت فی ظلّ عصمة عبدک
</p>
<p>
الّذی اکرمت عليه بمواهبک الکبری و اظهرت
</p>
<p>
فيه آثار رحمتک العظمی و نوّرت وجهه بنور البقاء
</p>
<p>
فی ملکوتک الابهی و اسکنته فی نزل اللّقاء فی
</p>
<p>
الملأ الاعلی و رزقته کلّ الموائد و الآلاء و لقّبته
</p>
<p>
بسلطان الشّهداء فعاشت اعواماً فی حمی ذلک النّور
</p>
<p>
المبين و خدمت بروحها عتبتک المقدّسة النّوراء بما
</p>
<p>
کانت تهيّأ الموائد و المنازل و المضاجع لعموم احبّائک
</p>
<p>
و ليس لها سرور الّا ذلک فخضعت و خشعت و بخعت
</p>
<p>
لکلّ امة من امائک و خدمتها بروحها و ذاتها و کينونتها
</p>
<p>
حبّاً بجمالک و طلباً لرضائک* الی أَن اشتهر بيتها باسمک
</p>
<p>
و شاع صيت قرينها بنسبته اليک و اهتزّت و ربت
</p>
<p>
ارض الصّاد بنزول ذلک الفيض المدرار من ذلک
</p>
<p>
الجليل المغوار و انبتت رياحين معرفتک و اوراد
</p>
<p>
موهبتک و اهتدی جمّ غفير الی معين رحمانيّتک* فقاموا
</p>
<p>
عليه جهلاء خلقک و الزّنماء من بريّتک و افتوا بقتله
</p>
<p>
ظلما و عدوانا و سفکوا دمه الطّاهر جوراً و اعتسافاً*
</p>
<p>
ص ٢٨٨
</p>
<p>
و ذلک الرّجل الجليل يناجيک تحت اهتزاز السّيف و يقول
</p>
<p>
لک الحمد يا الهی علی ما وفّقتنی علی هذا الفضل المشهود
</p>
<p>
فی اليوم الموعود و احمرّت الغبراء بثاری فی سبيلک
</p>
<p>
و انبتت بازهار حمراء* لک الفضل و لک الجود علی
</p>
<p>
هذه الموهبة الّتی کانت اعظم آمالی فی حيّز الوجود
</p>
<p>
و لک الشّکر بما وفّقتنی و ايّدتنی و سقيتنی هذا الکأس
</p>
<p>
الّذی مزاجها کافور فی يوم الظّهور عن يد ساقی
</p>
<p>
الشّهادة الکبری فی محفل الحبور انّک انت المعطی الکريم الوهّاب*
</p>
<p>
و بعد ما قتلوا اغاروا الی بيته المعمور و هجموا
</p>
<p>
هجوم الذّئاب الکاسرة و السّباع الضّارية و نهبوا
</p>
<p>
الاموال و سلبوا الامتعة و الحلی و الحطام فکانت هی
</p>
<p>
مع افلاذ کبدها فی خطر عظيم* و کان هذا الهجوم
</p>
<p>
الشّديد عند انتشار نبأ قتل الشّهيد فضجّ الاطفال
</p>
<p>
و ارتعب قلوب الاولاد و بکوا و صرخوا و ارتفع
</p>
<p>
العويل من ضواحی ذلک البيت الجليل فلم يرث لهم
</p>
<p>
احد و لا ترقّ لهم نفس بل زادوا الظّلمة طغيانا و اشتدّ
</p>
<p>
ص ٢٨٩
</p>
<p>
جحيم الاعتساف نيرانا فما ابقوا من عذاب الّا اجروه
</p>
<p>
و ما بقی من عقاب الّا نفذوه و بقت هذه الورقة
</p>
<p>
المبارکة مع اطفالها تحت سلطة الظّالمين و تعرّض
</p>
<p>
الغافلين بلا ناصر و معين * و قضت ايّامها و انيسها
</p>
<p>
بکائها و جليسها ضجيجها و قرينها احزانها و خدينها
</p>
<p>
آلامها و ما وهنت يا الهی مع کلّ هذه الآلام فی
</p>
<p>
حبّک و لا فترت يا محبوبی مع هذه الاحزان فی امرک*
</p>
<p>
فتتابعت عليها المصائب و الرّزايا و ترادفت عليها
</p>
<p>
المحن و البلايا و تحمّلت و صبرت و شکرت و حمدت
</p>
<p>
علی هذه المحنة العظمی و عدّتها انّها هی المنحة الکبری
</p>
<p>
يا ذا الاسماء الحسنی * ثمّ ترکت وطنها و راحتها
</p>
<p>
و مسکنها و مأويها و طارت کالطّيور مع افراخها الی
</p>
<p>
هذه الارض المقدّسة النّوراء حتّی تعشّش فی
</p>
<p>
اوکارها و تذکرک کالطّيور بالحانها و تشتغل بحبّک
</p>
<p>
بجميع قويها و خدمتک بقلبها و روحها و کينونتها*
</p>
<p>
و خضعت لکلّ امة من امائک و خشعت لکلّ
</p>
<p>
ورقة من ورقات حديقة امرک و انقطعت عن
</p>
<p>
ص ٢٩٠
</p>
<p>
دونک و تذکّرت بذکرک و کان يرتفع ضجيجها
</p>
<p>
فی الاسحار و صوت مناجاتها فی جنح اللّيالی
</p>
<p>
و رابعة النّهار الی أَن رجعت اليک و طارت الی ملکوتک
</p>
<p>
و التجأت الی عتبة رحمانيّتک و صعدت الی افق
</p>
<p>
صمدانيّتک * ای ربّ اجبها بمشاهده لقائک و ارزقها
</p>
<p>
من مائدة بقائک و اسکنها فی جوارک و ارزقها
</p>
<p>
ما تحبّ و ترضی فی حديقة قدسک و اکرم مثواها
</p>
<p>
و ظلّل عليها بسدرة رحمانيّتک و ادخلها فی خيام ربّانيّتک
</p>
<p>
و اجعلها آية من آياتک و نوراً من انوارک
</p>
<p>
انّک انت المکرم المعطی الغفور الرّحيم *
</p>
<p>
---------------
</p>
<p>
ص ٢٩١
</p>
<p>
جناب طاهره 
</p>
<p>
هواللّه
</p>
<p>
و از جمله نساء طاهرات و آيات باهرات قبسه
</p>
<p>
نار محبّت اللّه و سراج موهبت اللّه جناب طاهره است*
</p>
<p>
اسم مبارکش امّ سلمه بود صبيّهء حاجی ملّا صالح
</p>
<p>
مجتهد قزوينی برادر زاده ملّا تقی امام جمعه قزوين
</p>
<p>
و اقتران بملّا محمّد پسر حاجی ملّا تقی نمودند و سه اولاد
</p>
<p>
از ايشان تولّد يافت دو اولاد ذکور و يک دختر ولی
</p>
<p>
هر سه محروم از موهبت مادر *
</p>
<p>
خلاصه در سنّ طفوليت پدر معلّمی تعيين
</p>
<p>
نمود و بتحصيل علوم و فنون پرداختند و در علوم
</p>
<p>
ادبی نهايت مهارت يافتند بدرجه ئی که والدشان
</p>
<p>
افسوس ميخورد که اگر اين دختر پسر بود خاندان
</p>
<p>
ص ٢٩٢
</p>
<p>
مرا روشن مينمود و جانشين من ميگشت *
</p>
<p>
روزی جناب طاهره بخانهء پسر خاله ملّا جواد
</p>
<p>
مهمان گشتند در کتابخانه ملّا جواد جزوه ئی از
</p>
<p>
تأليفات حضرت شيخ احمد احسائی يافت جناب
</p>
<p>
طاهره بيانات را بسيار پسنديد و خواست که با خود
</p>
<p>
بخانه برد ولی ملّا جواد استيحاش مينمايد که پدر شما
</p>
<p>
حاجی ملّا صالح دشمن نورين نيّرين شيخ احمد و آقا
</p>
<p>
سيّد کاظم است اگر استشمام نمايد که نفحه ئی از گلشن
</p>
<p>
معانی و رسائل آن دو بزرگوار بمشام شما رسيده
</p>
<p>
قصد جان من نمايد و شما را نيز مغضوب نمايد * در جواب
</p>
<p>
جناب طاهره ميگويد که من مدّتی بود تشنه اين
</p>
<p>
جام بودم و طالب اين معانی و بيانات شما از اينگونه
</p>
<p>
تأليف هر چه داريد بدهيد و لو پدر متغيّر گردد لهذا
</p>
<p>
ملّا جواد تأليف حضرت شيخ و حضرت سيّد را از برای او ميفرستد*
</p>
<p>
شبی جناب طاهره در کتابخانه نزد پدر رفته
</p>
<p>
و از مطالب و مسائل شيخ مرحوم صحبت ميدارد *
</p>
<p>
ص ٢٩٣
</p>
<p>
بمجرّد احساس که دختر از مطالب شيخ با خبر است
</p>
<p>
زبان شتم ميگشايد که ميرزا جواد ترا گمراه نموده*
</p>
<p>
در جواب ميگويد که من از تأليف شيخ مرحوم اين
</p>
<p>
عالم ربّانی معانی نامتناهی استنباط نمودم و جميع
</p>
<p>
مضامين مستند بروايات از ائمّه اطهار است شما خود را
</p>
<p>
عالم ربّانی ميناميد و همچنين عموی محترم خود را
</p>
<p>
فاضل و مظهر تقوای الهی ميدانيد و حال آنکه اثری از آن صفات مشهود نه*
</p>
<p>
باری، مدّتی با پدر در مسائل قيامت و حشر
</p>
<p>
و نشر و بعث و معراج و وعيد و وعود و ظهور حضرت
</p>
<p>
موعود مباحثه مينمود ولی پدر از عدم برهان
</p>
<p>
بسبّ و لعن ميپرداخت * تا آنکه شبی جناب طاهره
</p>
<p>
در اثبات مدّعای خويش حديثی از حضرت جعفر
</p>
<p>
صادق عليه السّلام روايت نمود چون حديث
</p>
<p>
برهان مدّعای او بود پدر بسخريّه و استهزا پرداخت*
</p>
<p>
گفت ای پدر اين بيان جعفر صادق عليه السّلام
</p>
<p>
است، چگونه شما استيحاش نموديد و سخريّه مينمائيد؟
</p>
<p>
ص ٢٩٤
</p>
<p>
من بعد ديگر با پدر مذاکره و مجادله ننمود خفيّاً
</p>
<p>
بحضرت سيّد مرحوم مکاتبه ميکرد و در حلّ مسائل
</p>
<p>
معضلهء الهيّه مخابره مينمود * اين بود که سيّد مرحوم
</p>
<p>
لقب قرّة العين باو دادند و فرمودند بحقيقت مسائل
</p>
<p>
شيخ مرحوم قرّة العين پی برده * و امّا لقب طاهره
</p>
<p>
اوّل در بدشت واقع گشت و حضرت اعلی اين
</p>
<p>
لقب را تصويب و تصديق نمودند و در الواح مرقوم گشت *
</p>
<p>
باری، جناب طاهره بجوش و خروش آمد
</p>
<p>
و بجهت تشرّف بحضور حاجی سيّد کاظم رشتی توجّه
</p>
<p>
بکربلا نمود ولی قبل از وصول بده روز پيش حضرت
</p>
<p>
سيّد صعود بملأ اعلی نمود لهذا ملاقات تحقّق نيافت *
</p>
<p>
امّا حضرت سيّد مرحوم پيش از عروج تلامذهء
</p>
<p>
خويش را بشارت بظهور موعود ميدادند و ميفرمودند
</p>
<p>
برويد و آقای خويش را تحرّی نمائيد. از اجلّه
</p>
<p>
تلامذهء ايشان رفتند و در مسجد کوفه معتکف
</p>
<p>
گشتند و برياضت مشغول شدند و بعضی در کربلا
</p>
<p>
ص ٢٩٥
</p>
<p>
مترصّد بودند *
</p>
<p>
از جمله جناب طاهره روز بصيام و رياضات
</p>
<p>
و شب بتهجّد و مناجات مشغول بود * تا آنکه شبی
</p>
<p>
در وقت سحر سر ببالين نهاده از اينجهان بيخبر شد
</p>
<p>
و رؤيای صادقه ديد* در رؤيا ملاحظه نمود که سيّد
</p>
<p>
جوانی عمامه سبز بر سر و عبای سياه در بر دارد پای
</p>
<p>
مبارکش از زمين مرتفع است در اوج هوا ايستاده
</p>
<p>
و نماز ميگذارد در قنوت آياتی تلاوت مينمايد *
</p>
<p>
جناب طاهره يک آيه از آن آيات را حفظ مينمايد
</p>
<p>
و در کتابچه خويش مينگارد * چون حضرت اعلی
</p>
<p>
ظهور فرمودند و نخستين کتاب احسن القصص منتشر
</p>
<p>
شد روزی در جزوه احسن القصص جناب
</p>
<p>
طاهره ملاحظه مينمود آن آيه محفوظه را آنجا يافت
</p>
<p>
فوراً بشکرانه پرداخت و بسجود افتاد و يقين نمود که اين ظهور حقّ است *
</p>
<p>
باری، اين بشارت در کربلا بايشان رسيد
</p>
<p>
مشغول تبليغ شدند و احسن القصص را ترجمه
</p>
<p>
ص ٢٩٦
</p>
<p>
و تفسير مينمودند و بتأليف فارسی و عربی ميپرداختند
</p>
<p>
و اشعار و غزليّاتی انشا مينمودند و در نهايت خضوع
</p>
<p>
و خشوع بعبادات ميپرداختند حتّی از مستحبّات چيزی
</p>
<p>
فرو نميگذاشتند * چون اين خبر بعلماء سوء در کربلا
</p>
<p>
وصول يافت که اين زن ناس را بامر جديد دعوت
</p>
<p>
مينمايد و در جمعی سرايت نموده علماء بحکومت شکايت
</p>
<p>
نمودند * مختصر اينست که اين شکايت منتهی بآن
</p>
<p>
شد که تعرّضات شديده مجری گشت و بشکرانه
</p>
<p>
آن مصائب و بلايا پرداختند* حکومت چون بجستجو
</p>
<p>
پرداخت اوّل گمان نمودند که جناب شمس الضّحی
</p>
<p>
جناب طاهره است تعرّض باو نمودند * ولی چون
</p>
<p>
عوانان مطّلع شدند که جناب طاهره را گرفته‌اند
</p>
<p>
لذا شمس الضّحی را رها نمودند زيرا جناب طاهره
</p>
<p>
بجهت حکومت پيام فرستاد که من حاضرم شما
</p>
<p>
ديگری را تعرّض ننمائيد *حکومت خانه ايشانرا
</p>
<p>
در تحت ترصّد گرفت و ببغداد نوشت تا دستور
</p>
<p>
العمل دهند که چه نوع معامله گردد مستحفظين
</p>
<p>
ص ٢٩٧
</p>
<p>
سه ماه اطراف خانه را احاطه نمودند و بکلّی مراوده را
</p>
<p>
قطع کردند * چون از برای حکومت جواب از
</p>
<p>
بغداد تأخير افتاد جناب طاهره بحکومت مراجعت
</p>
<p>
نمودند که چون خبری از بغداد و اسلامبول نرسيده
</p>
<p>
ما خود ببغداد ميرويم و منتظر جواب اسلامبول
</p>
<p>
ميگرديم * حکومت اجازه داد جناب طاهره با شمس
</p>
<p>
الضّحی و ورقة الفردوس همشيرهء جناب باب الباب
</p>
<p>
و والده ورقة الفردوس عازم بغداد شدند در بغداد
</p>
<p>
در خانه جناب آقا شيخ محمّد والد جليل آقا محمّد مصطفی
</p>
<p>
شرف نزول فرمودند * چون مراودهء ناس تکثّر
</p>
<p>
يافت منزل را تغيير دادند و شب و روز بتبليغ پرداختند
</p>
<p>
و مراوده و معاشرت با اهالی بغداد مينمودند * لهذا
</p>
<p>
در بغداد شهرت يافتند و ولوله در شهر افتاد و جناب
</p>
<p>
طاهره با علمای کاظمين مخابره مينمودند و اتمام حجّت
</p>
<p>
ميکردند هر يک حاضر ميشد براهين قاطعه اقامه
</p>
<p>
مينمودند * عاقبت بعلمای شيعه خبر فرستادند که
</p>
<p>
اگر قانع باين براهين قاطعه نيستيد با شما مباهله مينمايم
</p>
<p>
ص ٢٩٨
</p>
<p>
فزع و جزع از علماء برخاست حکومت مجبور بر آن
</p>
<p>
گرديد که ايشانرا با نساء ديگر بخانه مفتی بغداد
</p>
<p>
ابن آلوسی فرستاد سه ماه در خانهء مفتی بودند و منتظر
</p>
<p>
امر و خبر از اسلامبول ابن آلوسی بمباحثات علميّه
</p>
<p>
ميپرداخت و سؤال و جواب ميکرد و اظهار استيحاش نمينمود *
</p>
<p>
روزی ابن آلوسی حکايت رؤيائی از خويش
</p>
<p>
نمود و خواهش تعبير کرد گفت در عالم رؤيا ديدم
</p>
<p>
که علمای شيعه در ضريح مطهّر سيّد الشّهداء
</p>
<p>
وارد گشتند و ضريح را برداشتند و قبر منوّر را نبش
</p>
<p>
نمودند جسد مطهّر نمودار شد خواستند هيکل مبارک را
</p>
<p>
بردارند من خود را بر جسد منوّر انداختم ممانعت
</p>
<p>
نمودم * جناب طاهره گفتند تعبير خواب اينست
</p>
<p>
که شما مرا از دست علمای شيعه رهائی ميدهيد *
</p>
<p>
ابن آلوسی گفت من نيز چنين تعبير نمودم * و ابن
</p>
<p>
آلوسی چون جناب طاهره را مطّلع بر مسائل علميّه
</p>
<p>
و شواهد تفسيريّه ديد اغلب اوقات به سؤال و جواب
</p>
<p>
ص ٢٩٩
</p>
<p>
ميپرداخت و از حشر و نشر و ميزان و صراط و مسائل
</p>
<p>
ديگر مذاکره مينمود و استيحاش نميکرد * ولی شبی
</p>
<p>
پدر ابن آلوسی بخانه پسر آمد با جناب طاهره
</p>
<p>
ملاقات نمود بدون تأمّل و سؤال بسبّ و لعن
</p>
<p>
پرداخت و بشتم و طعن زبان بگشاد و شرم و خجلت
</p>
<p>
نداشت* ابن آلوسی بخجلت افتاد و زبان بمعذرت
</p>
<p>
گشاد و گفت که جواب از اسلامبول آمد
</p>
<p>
پادشاه شما را امر به رهائی کردند ولی بشرط آنکه
</p>
<p>
در ممالک عثمانی نمانيد لهذا فردا برويد و تهيّهء
</p>
<p>
اسباب سفر بنمائيد و بخارج مملکت بشتابيد* لهذا
</p>
<p>
جناب طاهره با نساء ديگر از خانه مفتی برون
</p>
<p>
آمدند و تهيّهء اسباب سفر کردند و از بغداد برون آمدند*
</p>
<p>
وقت برون آمدن از بغداد جمعی از احبّای عرب
</p>
<p>
مسلّح پياده همراه گشتند از جمله جناب شيخ
</p>
<p>
سلطان و جناب شيخ محمّد و سليل جليلشان آقا محمّد
</p>
<p>
مصطفی و شيخ صالح اين چند نفر سوار بودند و جميع
</p>
<p>
مصارفات را جناب شيخ متحمّل بودند تا وارد
</p>
<p>
ص ٣٠٠
</p>
<p>
کرمانشاه شدند نساء در خانه ئی و رجال در خانه
</p>
<p>
ديگر منزل نمودند و اهل شهر متمادياً حاضر ميشدند
</p>
<p>
و از مطالب جديده اطّلاع می يافتند * در کرمانشاه
</p>
<p>
نيز علماء بهيجان آمدند و حکم باخراج نمودند *
</p>
<p>
لهذا کدخدای محلّه با جمعی هجوم بخانه نمودند
</p>
<p>
و آنچه را که موجود بود تالان و تاراج نمودند
</p>
<p>
و در کجاوه بدون روپوش نشاندند و از شهر
</p>
<p>
براندند تا آنکه بصحرائی رسيدند اسيرانرا
</p>
<p>
پياده نمودند و مکاريها حيوانات خود را برداشته
</p>
<p>
بشهر عودت کردند * اين اسرا بدون زاد و راحله
</p>
<p>
در آن بيابان بی‌سر و سامان شدند*
</p>
<p>
جناب طاهره نامه ئی بامير کشور نوشت که
</p>
<p>
ای حاکم عادل ما ميهمان شما بوديم، آيا بميهمان چنين
</p>
<p>
رفتار سزاوار است؟ چون نامه را بحاکم کرمانشاه
</p>
<p>
رسانيدند حاکم گفت من از اين ستم و جفا خبری
</p>
<p>
ندارم اين فتنه را علماء بر پا نموده‌اند و حکم قطعی
</p>
<p>
داد که کدخدا اسبابی را که يغما شده اعاده نمايد
</p>
<p>
ص ٣٠١
</p>
<p>
کدخدا اسباب منهوبه را برده تسليم داد و مکاريها
</p>
<p>
از شهر آمده سوار شدند و روانه گشتند و بهمدان
</p>
<p>
رسيدند و در آن شهر بايشان بسيار خوش گذشت
</p>
<p>
و اجلّهء نساء شهر حتّی شاهزادگان نزد جناب طاهره
</p>
<p>
می آمدند و استقاضه از بيانات ايشان مينمودند *
</p>
<p>
در همدان جمعی از همراهان را مرخّص ببغداد نمودند
</p>
<p>
و بعضی را بقزوين همراه آوردند از آن جمله شمس
</p>
<p>
الضّحی و شيخ صالح را* سوارانی در بين راه از منسوبان
</p>
<p>
جناب طاهره از قزوين رسيدند و خواستند او را
</p>
<p>
تنها بخانه ببرند جناب طاهره قبول ننمودند که اينها با منند*
</p>
<p>
باری، باين ترتيب بقزوين وارد شدند جناب
</p>
<p>
طاهره بخانه پدر رفتند و اعراب که همراه بودند
</p>
<p>
در کاروانسرا محلّی گزيدند * و جناب طاهره
</p>
<p>
از خانه پدر بخانه برادر شتافتند و با نساء اعيان
</p>
<p>
ملاقات مينمودند * تا آنکه قتل ملّا تقی وقوع يافت
</p>
<p>
جميع بابيان قزوين را گرفته چند نفر را بطهران
</p>
<p>
ص ٣٠٢
</p>
<p>
فرستادند و از طهران رجوع بقزوين دادند و شهيد
</p>
<p>
کردند * و سبب قتل حاجی ملّا تقی اين شد که آن
</p>
<p>
ظالم جهول روزی بر فراز منبر زبان بطعن و لعن
</p>
<p>
بشيخ جليل اکبر گشود يعنی حضرت شيخ احمد
</p>
<p>
احسائی ولی با نهايت بيحيائی که او آتش اين فتنه بر
</p>
<p>
افروخت و جهانی را بزحمت و آزمايش انداخت
</p>
<p>
بصوت جَهوَريّ شتائم بسيار رکيکه بر زبان راند *
</p>
<p>
شخصی از اهل شيراز از مبتدئين حاضر مجلس بود
</p>
<p>
تحمّل طعن و لعن شيخ ننمود شبانه بمسجد رفت
</p>
<p>
و نيزکی در دهن ملّا تقی مذکور زد و خود فرار
</p>
<p>
کرد * صبحی احبّا را گرفتند و نهايت شکنجه و زجر
</p>
<p>
مجری داشتند ولی کلّ مظلوم و بيخبر تحقيقی نيز
</p>
<p>
در ميان نبود * آنچه گفتند ما از اين واقعه بيخبريم
</p>
<p>
پذيرفته نشد * بعد از چند روز شخص قاتل بپای
</p>
<p>
خود نزد حکومت حاضر شد و گفت من قاتلم و سبب
</p>
<p>
قتل شتم و لعن بر شيخ احمد احسائی مرحوم حال
</p>
<p>
خود را تسليم ميکنم تا اين بيگناهان رهائی يابند او را
</p>
<p>
ص ٣٠٣
</p>
<p>
نيز گرفتند و اسير کند و زنجير شد و با ديگران
</p>
<p>
در زير سلاسل و اغلال روانه طهران نمودند *
</p>
<p>
در طهران ملاحظه کرد که با وجود اقرار
</p>
<p>
و اعتراف ديگران رهائی نيافتند شبانه از زندان
</p>
<p>
فرار نمود و بخانهء دردانه صدف محبّت اللّه و گوهر
</p>
<p>
يگانهء درج وفا و کوکب درخشندهء برج فدا حضرت
</p>
<p>
رضا خان پسر مير آخور محمّد شاه محمّد خان وارد
</p>
<p>
گشت و در آنجا بعد از چند روز اقامت خفيّاً
</p>
<p>
فراراً با رضا خان همعنان بقلعه مازندران شتافتند*
</p>
<p>
از طرف محمّد خان سوارانی چند بهر طرف بتاختند
</p>
<p>
و آنچه جستجو نمودند نيافتند * آن دو سوار بقلعه
</p>
<p>
طبرسی وارد و جام شهادت کبری نوشيدند * امّا
</p>
<p>
احبّای ديگر که در طهران در زندان بودند چند
</p>
<p>
نفر آنان را بقزوين فرستادند و شهيد نمودند*
</p>
<p>
روزی صاحب ديوان ميرزا شفيع شخص قاتل را
</p>
<p>
احضار نمود گفت ای جناب شما يا اهل طريقتيد
</p>
<p>
يا اهل شريعت اگر متمسّک بشريعتيد، چرا چنين
</p>
<p>
ص ٣٠٤
</p>
<p>
مجتهد پر فضيلت را چنين زخمی بدهان زديد؟ و اگر
</p>
<p>
اهل طريقتيد از شروط طريقت عدم اذيّت است،
</p>
<p>
پس چگونه بقتل عالم پر حميّت پرداختيد؟ در جواب
</p>
<p>
گفت: جناب صاحب ديوان يک حقيقتی نيز داريم
</p>
<p>
بنده بحقيقت جزای عمل او را دادم *
</p>
<p>
باری، اين وقايع پيش از ظهور و وضوح حقيقت
</p>
<p>
امر رخ داد زيرا کسی نميدانست که ظهور حضرت
</p>
<p>
اعلی روحی له الفدا منتهی بظهور جمال مبارک گردد
</p>
<p>
و اساس انتقام از بنيان برافتد و إِن تُقتلوا خير من أَن
</p>
<p>
تَقتلوا اساس شريعت اللّه گردد بنياد نزاع و جدال
</p>
<p>
بر افتد و بنيان حرب و قتال ويران گردد در آن
</p>
<p>
اوقات چنين وقايع رخ ميداد * ولی الحمد للّه بظهور
</p>
<p>
جمال مبارک چنان نور صلح و سلام درخشيد
</p>
<p>
و مظلوميّت کبری بميان آمد که در يزد رجال و نساء
</p>
<p>
و اطفال هدف تير و عرضه شمشير گشتند سروران
</p>
<p>
و علماء سوء و پيروان بالاتّفاق هجوم بر مظلومان نمودند
</p>
<p>
و بسفک دماء ستمديدگان پرداختند حتّی مخدّرات را
</p>
<p>
ص ٣٠٥
</p>
<p>
شرحه شرحه نمودند و يتيمان ستمديده را بخنجر جفا
</p>
<p>
حنجر بريدند تنهای پاره پاره را آتش زدند * با وجود
</p>
<p>
اين نفسی از احبّای الهی دست نگشاد بلکه بعضی
</p>
<p>
از شهيدان دشت بلا و همعنان شهدای کربلا چون
</p>
<p>
قاتل را بسيف شاهر مهاجم ديد نبات در دهن او
</p>
<p>
گذاشت و گفت با مذاق شيرين بقتل اين مسکين
</p>
<p>
پرداز زيرا اين مقام فداست و اين شهادت کبری و مرا آرزوی بی منتهی *
</p>
<p>
باری، بر سر مطلب رويم، جناب طاهره در قزوين
</p>
<p>
بعد از قتل عموی بيدين در نهايت سختی افتاد محزون
</p>
<p>
و مسجون و از وقايع مؤلمه دلخون بود و از هر طرف
</p>
<p>
نگهبان و عوانان و فرّاشان و چاووشان مواظب بودند *
</p>
<p>
او در اين حالت بود که جمال مبارک از طهران آقا
</p>
<p>
هادی قزوينی زوج خاتون جان مشهور را فرستادند
</p>
<p>
جناب طاهره را بحسن تدبير از آن دار و گير رهانيده
</p>
<p>
شبانه بطهران رسانيدند وارد بسرای مبارک گشتند
</p>
<p>
و در بالا خانه منزل نمودند* خبر بطهران رسيد حکومت
</p>
<p>
ص ٣٠٦
</p>
<p>
در نهايت جستجو بود و در هر کوی گفتگو با وجود
</p>
<p>
اين در خانه متّصلا ياران می آمدند جناب طاهره
</p>
<p>
در پس پرده بودند با آنان صحبت ميکردند *
</p>
<p>
روزی جناب آقا سيّد يحيای وحيد شخص
</p>
<p>
فريد روح المقرّبين له الفدا حاضر شدند و در بيرون
</p>
<p>
نشسته جناب طاهره ورای پرده نشسته و من طفل
</p>
<p>
بودم و در دامن او نشسته بودم* جناب وحيد آيات
</p>
<p>
و احاديثی نظير درّ فريد از دهان می افشاند آيات
</p>
<p>
و احاديث بسيار در اثبات اين امر روايت فرمود*
</p>
<p>
بغتة طاهره بهيجان آمد گفت يا يحيی فأت بعمل
</p>
<p>
إِن کنت ذا علم رشيد، حالا وقت نقل روايات
</p>
<p>
نيست وقت آيات بيّناتست وقت استقامت است
</p>
<p>
وقت هتک استار اوهام است وقت اعلاء کلمة اللّه
</p>
<p>
است وقت جانفشانی در سبيل اللّه است عمل لازم
</p>
<p>
است عمل * باری، جمال مبارک طاهره را با تهيّه
</p>
<p>
و تدارک مفصّل از خدم و حشم ببدشت فرستادند
</p>
<p>
بعد از چند روز رکاب مبارک نيز به آن سمت حرکت
</p>
<p>
ص ٣٠٧
</p>
<p>
نمود* در بدشت ميدانی در وسط آب روان از يمين
</p>
<p>
و يسار و خلف سه باغ غبطه روضه جنان * در باغی
</p>
<p>
جناب قدّوس روح المقرّبين له الفداء مخفيّاً منزل
</p>
<p>
داشتند و در باغی ديگر جناب طاهره مأوی
</p>
<p>
داشتند و در باغی ديگر جمال مبارک در خيمه
</p>
<p>
و خرگاه تشريف داشتند و در بين ميدان واقع
</p>
<p>
در وسط احبّا خيمه زده بودند * در شبها جمال مبارک
</p>
<p>
و جناب قدّوس و طاهره ملاقات مينمودند * هنوز قائميّت
</p>
<p>
حضرت اعلی اعلان نشده بود جمال مبارک با جناب
</p>
<p>
قدّوس قرار بر اعلان ظهور کلّی و فسخ و نسخ شرايع
</p>
<p>
دادند * بعد روزی جمال مبارک را حکمةً نقاهتی عارض
</p>
<p>
يعنی نقاهت عين حکمت بود * جناب قدّوس بغتةً واضح
</p>
<p>
و آشکار از باغ بيرون آمدند و بخيمهء مبارک شتافتند*
</p>
<p>
طاهره خبر فرستاد که چون جمال مبارک نقاهت دارند
</p>
<p>
رجا دارم باين باغ تشريف بياورند * در جواب فرمودند
</p>
<p>
اين باغ بهتر است شما حاضر شويد * طاهره بی‌پرده از باغ
</p>
<p>
برون آمد بخيمه مبارک شتافت ولی فرياد کنان اين نقره
</p>
<p>
ص ٣٠٨
</p>
<p>
ناقور است اين نفخه صور است، اعلان ظهور کلّی شد جميع
</p>
<p>
حاضرين پريشان شدند که چگونه نسخ شرايع شد
</p>
<p>
و اين زن چگونه بی‌پرده برون آمد * بعد جمال
</p>
<p>
مبارک فرمودند سوره واقعه را بخوانيد * قاری سوره
</p>
<p>
اذا وقعت الواقعه را تلاوت نمود اعلان دوره جديد
</p>
<p>
شد و ظهور قيامت کبری گرديد * ولی جميع اصحاب اوّل
</p>
<p>
همه فرار کردند بعضی بکلّی منصرف شدند و بعضی در
</p>
<p>
شکّ و شبهه افتادند بعضی بعد از تردّد دو باره بحضور آمدند*
</p>
<p>
باری، بدشت بهم خورد ولی اعلان ظهور کلّی گشت بعد
</p>
<p>
جناب قدّوس بقلعه طبرسی شتافتند و جمال مبارک با تهيّه
</p>
<p>
و تدارک مکمّل سفر نيالا فرمودند تا از آنجا شبانه باردو بزنند
</p>
<p>
و داخل قلعه طبرسی شوند* اين بود که ميرزا تقی حاکم آمل
</p>
<p>
باخبر شد و با هفتصد تفنگچی به نيالا رسيد شبانه محاصره
</p>
<p>
کرد و جمال مبارک را با يازده سوار بآمل رجوع داد و آن
</p>
<p>
بلايا و مصائب که از پيش ذکر شد رخ داد *
</p>
<p>
امّا طاهره بعد از پريشانی بدشت گير کرد او را در تحت
</p>
<p>
نگهبانی عوانان بطهران فرستادند و در طهران
</p>
<p>
ص ٣٠٩
</p>
<p>
در خانهء محمود خان کلانتر مسجون شد ولی مشتعل
</p>
<p>
بود منجذب بود ابداً سکون و قرار نداشت * زنان
</p>
<p>
شهر ببهانه ميرفتند و استماع کلام و بيان او مينمودند*
</p>
<p>
از قضای اتّفاق در خانهء کلانتر جشنی واقع گشت
</p>
<p>
و بزمی آراسته شد سور پسر کلانتر بر پا گشت زنهای
</p>
<p>
محترمهء شهر از شاهزادگان و نساء وزراء و بزرگان
</p>
<p>
بدعوت حاضر ميشدند * بزم مزيّن جشن مکمّل
</p>
<p>
بود ساز و آواز چنگ و چغانه و ترانه روز و شبانه
</p>
<p>
مستمع بود ولی طاهره بصحبت پرداخت چنان
</p>
<p>
زنانرا جذب نمود که تار و طنبور را گذاشتند
</p>
<p>
و عيش و طرب را فراموش نمودند در پيرامون او
</p>
<p>
جمع شده گوش بکلام شيرين او ميدادند* بر
</p>
<p>
اينحالت مظلوم و مسجون ماند تا آنکه حکايت
</p>
<p>
شاه واقع شد فرمان بقتل او صادر بعنوان خانهء
</p>
<p>
صدر اعظم او را از خانهء کلانتر برون آوردند دست
</p>
<p>
و روی بشست و لباس در نهايت تزيين بپوشيد
</p>
<p>
عطر و گلاب استعمال نمود و از خانه برون آمد* او را
</p>
<p>
ص ٣١٠
</p>
<p>
بباغی بردند مير غضبان در قتلش ترديد و ابا نمودند
</p>
<p>
غلامی سياه يافتند در حال مستی آن سياه رو سياه دل
</p>
<p>
سياه خو دستمالی در فم مبارکش فرو برد و مخنوق
</p>
<p>
نمود بعد جسد مطهّرش را در آن باغ بچاهی انداختند
</p>
<p>
و خاک و سنگ روی آن ريختند * ولی او بنهايت
</p>
<p>
بشاشت و غايت مسرّت مستبشر ببشارات کبری
</p>
<p>
متوجّه بملکوت اعلی جان فدا فرمود* عليها التّحيّة و الثّناء
</p>
<p>
و طابت تربتها بطبقات نور نزلت من السّماء *
</p>
<p>
******************
</p>
<p>
******
</p>
<p>
 ***
</p>
<p>
 پايان
</p>
<p>
ص ٣١١
</p>
<p>
هو اللّه
</p>
<p>
از عنايات خفيّهء الهيّه و تأييدات غيبيّهء ملکوتيّه
</p>
<p>
اين بنده آستان ربّ البريّه موفّق بطبع اين کتاب
</p>
<p>
مستطاب گرديد. و چون تشنگان زلال معارف
</p>
<p>
روحانيّه از هر صنف و طبقه بعدد غير محدود موجود
</p>
<p>
و طالبان اطّلاع مسائل امريّه از هر حزب و طائفه
</p>
<p>
جميّعت لانهايه مشهود اميد است که من بعد نيز با
</p>
<p>
سائر ناشرين آثار و مقدمين بر اين کار دست اخوّت
</p>
<p>
و اتّحاد بهم داده در طبع اوراق امريّه و کتب مقدّسه
</p>
<p>
بکوشيم و از برای سهولت ترويج و تعميم به هديه ‌های
</p>
<p>
مناسب و قليلی که تحصيلش در خور استطاعت
</p>
<p>
و قوّه هر طالبی باشد بمعرض افکار عمومی گذاريم
</p>
<p>
و همه را مسرور و مطّلع سازيم. و از مطالعه کنند گان
</p>
<p>
اين کتاب مستطاب خواهشمندم که از جهت طبع و کاغذ
</p>
<p>
آن معذورم فرمايند زيرا بهتر از اين ميسّر و ممکن نشد*
</p>
<p>
)بنده بندگان آستانش محمّد حسين کهربائی يزدی )
</p>
<p>
ص 312
</p>
<p>
فهرست اسامی
</p>
<p>
صفحه
</p>
<p>
5جناب نبيل اکبر آقا محمّد قائنی
</p>
<p>
13حضرت اسم الله الاصدق
</p>
<p>
19حضرت ملّا علی اکبر
</p>
<p>
26حضرت شيخ سلمان
</p>
<p>
31حضرت افنان سدرهء مبارکه جناب آقا ميرزا محمّد علی
</p>
<p>
39حضرت حاجی ميرزا حسن افنان
</p>
<p>
43آقا محمّد علی اصفهانی
</p>
<p>
47جناب آقا عبد الصّالح باغبان
</p>
<p>
52جناب استاد اسمعيل
</p>
<p>
57جناب نبيل زرندی
</p>
<p>
63جناب درويش صدق علی
</p>
<p>
67آقا ميرزا محمود و آقا رضا
</p>
<p>
72جناب پدر جان قزوينی
</p>
<p>
ص 313
</p>
<p>
صفحه 
</p>
<p>
73جناب آقا شيخ صادق يزدی
</p>
<p>
75جناب شاه محمّد امين
</p>
<p>
79جناب مشهدی فتّاح
</p>
<p>
81جناب نبيل قائن
</p>
<p>
89جناب آقا سيّد محمّد تقی منشادی
</p>
<p>
93جناب آقا محمّد علی صبّاغ يزدی
</p>
<p>
96جناب آقا عبد الغفّار
</p>
<p>
99جناب آقا علی نجف آبادی
</p>
<p>
101جناب مشهدی حسين و مشهدی محمّد آذربايجانی
</p>
<p>
104جناب حاجی عبدالرّحيم يزدی
</p>
<p>
108جناب حاجی عبدالله نجف آبادی
</p>
<p>
109جناب آقا محمّد هادی صحّاف
</p>
<p>
113جناب آقا ميرزا محمّد قلی
</p>
<p>
116جناب باقر و جناب استاد احمد
</p>
<p>
118جناب آقا محمّد حناساب
</p>
<p>
ص 314
</p>
<p>
120جناب حاجی فرج الله تفريشی
</p>
<p>
122جناب آقا ابراهيم اصفهانی و اخوان
</p>
<p>
128جناب آقا محمّد ابراهيم الملقّب بمنصور
</p>
<p>
130جناب آقا زين العابدين يزدی
</p>
<p>
132جناب حاجی مهدی يزدی
</p>
<p>
135حضرت کليم يعنی جناب آقا موسی
</p>
<p>
142جناب حاجی محمّد خان
</p>
<p>
146جناب آقا ابراهيم امير
</p>
<p>
148جناب آقا ميرزا مهدی کاشانی
</p>
<p>
152جناب مشکين قلم
</p>
<p>
158استاد علی اکبر نجّار
</p>
<p>
160جناب آقا شيخ علی اکبر مازگانی
</p>
<p>
163جناب آقا ميرزا محمّد خادم مسافر خانه
</p>
<p>
166جناب آقا ميرزا محمّد وکيل
</p>
<p>
180جناب حاجی محمّد رضای شيرازی
</p>
<p>
183جناب حسين افندی تبريزی
</p>
<p>
ص 315
</p>
<p>
185جناب آقا جمشيد گرجی
</p>
<p>
188جناب حاجی جعفر تبريزی و اخوان
</p>
<p>
194حضرت حاجی ميرزا محمّد تقی افنان
</p>
<p>
199جناب آقا عبد الله بغدادی
</p>
<p>
202حضرت آقا محمّد مصطفی بغدادی
</p>
<p>
206جناب سليمان خان تنکابنی
</p>
<p>
213جناب آقا عبدالرّحيم مسگر
</p>
<p>
215جناب آقا محمّد ابراهيم تبريزی
</p>
<p>
216جناب آقا محمّد علی اردکانی
</p>
<p>
218حاجی آقای تبريزی
</p>
<p>
220جناب استاد غلامعلی نجّار
</p>
<p>
222جناب منيب
</p>
<p>
227جناب آقا ميرزا مصطفی نراقی
</p>
<p>
230جناب زين المقرّبين
</p>
<p>
236جناب عظيم تفريشی
</p>
<p>
239جناب آقا ميرزا جعفر يزدی
</p>
<p>
ص 316
</p>
<p>
243جناب حسين آقا تبريزی
</p>
<p>
246جناب حاجی علی عسکر تبريزی
</p>
<p>
251جناب آقا علی قزوينی
</p>
<p>
256جناب آقا محمّد باقر و آقا محمّد اسمعيل
</p>
<p>
261جناب آقا ابوالقاسم سلطان آبادی
</p>
<p>
262جناب آقا فرج
</p>
<p>
264حرم حضرت سلطان الشّهداء
</p>
<p>
268ترجمهء احوال شمس الضّحی
</p>
<p>
291جناب طاهره
</p>
</body>
</html>