<!DOCTYPE html><html lang="en" dir="ltr">
<head>
    <meta charset="utf-8"/>
    <title>Title</title>

    <meta name="title" content="تاريخ نبيل - مطالع الانوار"/>
    <meta name="acronym" content=""/>
    <meta name="description" content=""/>
    <meta name="subject" content=""/>
    <meta name="language" content=""/>
    <meta name="created" content="2005-05-30T20:28:00"/>
    <meta name="modified" content=""/>
    <meta name="author" content="نبيل زرندى"/>
    <meta name="publisher" content="FFA"/>
    <meta name="publisher-url" content="firm-foundation.org"/>
    <meta name="original-language" content=""/>
    <meta name="translator" content=""/>

    <link rel="stylesheet" type="text/css" href="../_assets/global/base.css"/>
    <!-- <link rel='stylesheet' type='text/css' href='assets/{acronym}.css'> -->
</head>

<body>
<p style="direction:rtl;">مطالع الانوار
</p>
<p style="direction:rtl;">تلخيص تاريخ نبيل زرندى
</p>
<p style="direction:rtl;">ترجمة وتلخيص
</p>
<p style="direction:rtl;">عبدالحميد اشراق خاورى
</p>
<p style="direction:rtl;">ص ١
</p>
<p style="direction:rtl;">فصل اوّل
</p>
<p style="direction:rtl;">شيخ احمد احسائی
</p>
<p style="direction:rtl;">در هنگامی که آفتاب حقيقت اسلاميّه بواسطهء نادانی و تعصّب
</p>
<p style="direction:rtl;">و فساد پيروانی که بفرق مختلفه منقسم و با هم بجدال مشغول
</p>
<p style="direction:rtl;">بودند پنهان و مختفی گشت کوکب درخشندهء هدايت شيخ احمد احسائی
</p>
<p style="direction:rtl;">از افق شرق طالع گرديد. آن بزرگوار چون ضعف اسلام را که بواسطهء
</p>
<p style="direction:rtl;">رؤسای دين حاصل شده بود مشاهده فرمود روحش پژمرده و مندهش گرديد
</p>
<p style="direction:rtl;">و از مشاهدهء فساد و بيخبری و جدال و شروری که بين شيعيان ظاهر شده
</p>
<p style="direction:rtl;">بود بی‌اندازه ملول گشت . چون قلب شيخ بزرگوار بنور الهی روشن بود
</p>
<p style="direction:rtl;">در قبال ارباب فساد بمقاومت قيام نمود و همّت گماشت که فرقهء شيعه را
</p>
<p style="direction:rtl;">از خواب غفلت بيدار سازد و برای ظهور موعود مقدّس که در آخر الزّمان
</p>
<p style="direction:rtl;">ظاهر خواهد شد تهيّهء طريق فرمايد تا آن موعود جليل وحده ظلمات
</p>
<p style="direction:rtl;">جهل و نادانی را که بر پيروان اسلام احاطه کرده پس از ظهورش محو
</p>
<p style="direction:rtl;">و نابود کند. از اين جهت به هدايت نور باطنی و قدرت الهی بتشريح آيات
</p>
<p style="direction:rtl;">مشکله و شرح بشاراتی که دربارهء ظهور مظهر عظيم بود قيام کرد. از
</p>
<p style="direction:rtl;">بشارات مذکوره در کتب اسلاميّه برای او اين مطلب محقّق بود که جز در
</p>
<p style="direction:rtl;">پرتو ظهور جديد و انوار مظهر موعود اصلاح مفاسد و ازالهء ظلمات
</p>
<p style="direction:rtl;">جهل و نادانی از بين مردم صورت نخواهد گرفت لذا با نهايت انقطاع در
</p>
<p style="direction:rtl;">اوائل قرن سيزدهم هجری که چهل سال از عمرش گذشته بود باجرای
</p>
<p style="direction:rtl;">منظور قيام نمود و بنجف و کربلا مسافرت فرمود از موطن خويش که در
</p>
<p style="direction:rtl;">جنوب خليج فارس و يکی از جزاير بحرين بود هجرت کرد و اهل و عشيرهء
</p>
<p style="direction:rtl;">خويش را در آنجا گذاشت.
</p>
<p style="direction:rtl;">چون بنجف و کربلا رسيد بر افکار و آراء و مشارب علمای اسلام
</p>
<p style="direction:rtl;">ص ٢
</p>
<p style="direction:rtl;">مطّلع گرديد شهرتی عجيب در آن سامان برای او حاصل شد و در جرگهء کبار
</p>
<p style="direction:rtl;">مجتهدين محسوب گشت. هر دانشمندی که بملاقات شيخ ميرفت باحاطهء
</p>
<p style="direction:rtl;">علمی آن بزرگوار و اطّلاع حضرتش بر اسرار الهی و قوّت او در تأويل
</p>
<p style="direction:rtl;">متشابهات و حلّ معضلات اعتراف ميکرد. متدرّجاً عدّهء بسياری شاگردی
</p>
<p style="direction:rtl;">او را اختيار کردند و در محضرش باستفاضه مشغول شدند. شهرت شيخ
</p>
<p style="direction:rtl;">بحدّی رسيد که طبقات مختلفه را از عظمت خود برعب و ترس مبتلا
</p>
<p style="direction:rtl;">ساخت پيروان تصوّف و ارباب فلسفه بر او حسد ميبردند و از علم
</p>
<p style="direction:rtl;">و دانش او غبطه ميخوردند. هر چه احترام شيخ زيادتر ميشد بر خضوع
</p>
<p style="direction:rtl;">و فروتنی او ميافزود و اعتنائی بمدح و تمجيد کسی نمی‌نمود. از تعلّق
</p>
<p style="direction:rtl;">مردم بجاه و جلال ظاهری متعجّب بود و از علاقه‌ای که بمنصب و مقام
</p>
<p style="direction:rtl;">داشتند شگفتی می‌نمود.
</p>
<p style="direction:rtl;">پس از چندی از عتبات عاليات قصد مسافرت ايران نمود علّت اصليّهء
</p>
<p style="direction:rtl;">توجّه خود را بايران از همراهان و ياران خويش مخفی داشت و در ظاهر
</p>
<p style="direction:rtl;">چنين وانمود کرد که بقصد زيارت حضرت امام رضا عليه السّلام عازم مشهد
</p>
<p style="direction:rtl;">ص ٣
</p>
<p style="direction:rtl;">مقدّس است ولی در حقيقت بسر منزل معشوق ميشتافت از راه خليج
</p>
<p style="direction:rtl;">فارس عازم شيراز گرديد يعنی سرزمينی که گنج خداوندی در آن پنهان و
</p>
<p style="direction:rtl;">پس از چندی مقدّر شده بود که از آن ديار ندای مظهر پروردگار بلند شود و
</p>
<p style="direction:rtl;">خلق را بامر جديد دعوت کند. در شيراز به مسجد جمعه که از حيث هيئت و
</p>
<p style="direction:rtl;">شکل بخانه کعبه شباهت داشت ميرفت و چون وارد آن مسجد ميشد
</p>
<p style="direction:rtl;">ميگفت " راستی خانهء خدا را علاماتی مخصوصه است که جز صاحب نظران
</p>
<p style="direction:rtl;">بدان پی نبرند من معتقدم کسی که اين مسجد را ساخته ملهَم بوده است
</p>
<p style="direction:rtl;">بقدری در وصف شيراز سخن سرائی کرد که سامعين متعجّب می‌شدند هر
</p>
<p style="direction:rtl;">چند مسجد را بچشم خود ميديدند ولی چون از حقيقت امر بيخبر بودند
</p>
<p style="direction:rtl;">از گفتار شيخ و آنهمه تعريف و تمجيد او عجب ميکردند. شيخ بآنها
</p>
<p style="direction:rtl;">ميفرمود تعجّب نکنيد بزودی سرّ سخنان من برای شما ظاهر خواهد شد.
</p>
<p style="direction:rtl;">بعضی از شما آن روز را خواهيد ديد و بلقای دوره‌ای که انبيای قبل آرزوی
</p>
<p style="direction:rtl;">آنرا داشتند و بمقصود نرسيدند مشرّف خواهيد شد. دانشمندان چون
</p>
<p style="direction:rtl;">بجلالت مقام شيخ معترف بودند نفهميدن کلمات او را از قصور ادراک
</p>
<p style="direction:rtl;">خويش ميدانستند.
</p>
<p style="direction:rtl;">شيخ پس از چندی بجانب يزد عزيمت فرمود و مدّتی در آن بلده توقّف
</p>
<p style="direction:rtl;">نمود، بنشر حقائق لازمه پرداخت و بيشتر از مؤلّفات خويش را در آن
</p>
<p style="direction:rtl;">شهر تأليف نمود. شهرت شيخ و آوازهء علم و دانش او بگوش سلطان ايران
</p>
<p style="direction:rtl;">فتح عليشاه رسيد نامه‌ای بخط خويش نگاشت و از طهران بيزد بحضور
</p>
<p style="direction:rtl;">شيخ احمد فرستاد. محتويّات آن نامه مسائلی بود مشکل که شاه از هر کس
</p>
<p style="direction:rtl;">پرسيده بود جواب مقنعی نشنيده بود از شيخ تقاضا کرد که آن مشکلات را
</p>
<p style="direction:rtl;">جوابی مشروح مرقوم دارد و برای شاه ارسال نمايد. شيخ احمد رسالهء
</p>
<p style="direction:rtl;">سلطانيّه را بنگاشت و جواب معضلات شاه را در آن رساله مندرج ساخت
</p>
<p style="direction:rtl;">و بحضور سلطان فرستاد. شاه ايران از عبارات دلپذير و معارف عاليه که
</p>
<p style="direction:rtl;">ص ٤
</p>
<p style="direction:rtl;">در آن رساله مندرج بود بی‌نهايت مسرور گرديد نامه ديگری برای شيخ
</p>
<p style="direction:rtl;">فرستاد و از وی درخواست نمود که بپايتخت ايران عزيمت فرمايد. شيخ
</p>
<p style="direction:rtl;">جواب دادند که من از عتبات بايران برای زيارت حضرت رضا عليه السّلام
</p>
<p style="direction:rtl;">در خراسان آمده‌ام از سلطان رجاء دارم که مرا ازاين موهبت ممنوع نسازد
</p>
<p style="direction:rtl;">پس از زيارت خراسان انشأ اللّه اميدوارم که بطهران سفر کنم و شرافتی
</p>
<p style="direction:rtl;">را که سلطان بمن اختصاص داده است بنحو کمال دريابم.
</p>
<p style="direction:rtl;">شيخ در يزد به تبشيرنفوس مشغول بود از جمله نفوسی که با راز
</p>
<p style="direction:rtl;">شيخ همدم گشت و مقصود واقعی او را از بياناتش فهميد مردی با تقوی و
</p>
<p style="direction:rtl;">خداترس بود که حاجی عبد الوهّاب نام داشت. هر روز با شخص ديگری که
</p>
<p style="direction:rtl;">بعلم و دانش مشهور و به عبد الخالق يزدی موسوم بود بحضور شيخ مشرّف
</p>
<p style="direction:rtl;">ميشد اغلب اتّفاق ميافتاد که شيخ احمد ميخواست مطالبی را بتنهائی
</p>
<p style="direction:rtl;">به عبد الوهّاب بفرمايد از اين جهت عذر عبد الخالق را ميخواست و از
</p>
<p style="direction:rtl;">او طلب مينمود که او را با عبد الوهّاب تنها بگذارد. اين رفتار بر عبد الخالق
</p>
<p style="direction:rtl;">که خود را دانشمند و صاحب نفوذ ميدانست گران می‌آمد. پس از آنکه شيخ
</p>
<p style="direction:rtl;">از يزد مسافرت فرمود عبد الوهّاب از مردم کناره گرفت و بساط معاشرت
</p>
<p style="direction:rtl;">را فرو پيچيد مردم گمان کردند که عبد الوهّاب ترک دنيا گفته و در سلک
</p>
<p style="direction:rtl;">اهل تصوّف داخل شده چند تن از رؤسای طرق مختلفهء تصوّف از قبيل
</p>
<p style="direction:rtl;">نعمت اللّهی و ذهبی بمخالفت او قيام کردند و چنان پنداشتند که
</p>
<p style="direction:rtl;">عبد الوهّاب را خيال چنان است که طريقه‌ای ايجاد کند و رياستی برای خود
</p>
<p style="direction:rtl;">بر قرار نمايد. عبد الوهّاب که در بين مردم بصوفی معروف بود بهيچ يک از
</p>
<p style="direction:rtl;">طرق تصوّف و ادّعای متصوّفين اعتنائی نداشت از مخالفت رؤسای طريق
</p>
<p style="direction:rtl;">نترسيد و از معاشرتشان کناره گيری اختيار کرد با کسی همدم و همراز
</p>
<p style="direction:rtl;">نبود مگر حاجی حسن نامی از اهل نائين که با او طريق مصادقت سپرده
</p>
<p style="direction:rtl;">و اسراری را که از شيخ احمد احسائی فرا گرفته بود برای حاجی حسن
</p>
<p style="direction:rtl;">ص ٥
</p>
<p style="direction:rtl;">( فقط تصوير ميباشد )
</p>
<p style="direction:rtl;">ص ٦
</p>
<p style="direction:rtl;">شرح داد. بعد از وفات عبد الوهّاب حاجی حسن در سبيل او سالک شد و اگر
</p>
<p style="direction:rtl;">شخص مستعدّی را می‌يافت او را بقرب ظهور موعود بشارت ميد‌اد.
</p>
<p style="direction:rtl;">در شهر کاشان مردی نود ساله را موسوم به ميرزا محمود که از اهل
</p>
<p style="direction:rtl;">قمصر کاشان بود ملاقات کردم مشارٌ اليه اين قضيّه را برای من حکايت
</p>
<p style="direction:rtl;">کرد .
</p>
<p style="direction:rtl;">" در ايّام صباوت که در کاشان بسر ميبردم اغلب می شنيدم که
</p>
<p style="direction:rtl;">شخصی در شهر نائين مردم را بقرب ظهور موعود بشارت ميدهد و هر که
</p>
<p style="direction:rtl;">با او ملاقات ميکند خواه از دانشمندان باشد يا از ارباب مناصب و يا از
</p>
<p style="direction:rtl;">از عوام از گفته‌های او متأثّر شده پشت پا بدنيا ميز‌ند. پس از چندی در
</p>
<p style="direction:rtl;">صدد برآمدم که اين مسئله را شخصاً تحقيق نمايم. بدون آنکه به برادران
</p>
<p style="direction:rtl;">خود اطّلاع بدهم بنائين سفر کرده حاجی حسن را ملاقات نمودم و آنچه را
</p>
<p style="direction:rtl;">دربارهء او شنيده بودم رسيدگی کرده بشارت قرب ظهور موعود را بگوش
</p>
<p style="direction:rtl;">خود از او شنيدم. مشارٌ اليه گفتار مؤثّری داشت که حکايت از نورانيّت
</p>
<p style="direction:rtl;">قلب و اشتعال روح او می‌نمود. يک روز بعد از ادای نماز صبح حاجی حسن
</p>
<p style="direction:rtl;">بمن فرمود عنقريب زمين بهشت برين خواهد شد و ايران کعبهء مقصود
</p>
<p style="direction:rtl;">عالميان خواهد گرديد روز ديگر هنگام فجر او را ديدم که بسجده افتاده و
</p>
<p style="direction:rtl;">و جملهء اللّه اکبر را مکرّر بر زبان ميراند. پس از چندی بجانب من متوجّه
</p>
<p style="direction:rtl;">شده و فرمود ميرزا محمود آن وجود مقدّسی که مژدهء ظهور او را بتو دادم
</p>
<p style="direction:rtl;">السّاعه متولّد شد اين همان بزرگواری است که عالم را بانوار خويش
</p>
<p style="direction:rtl;">روشن خواهد ساخت . براستی بتو ميگويم عنقريب بچشم خود آن ايّام را
</p>
<p style="direction:rtl;">خواهی ديد ميرزا محمود ميگفت اين کلمات که حاجی حسن بمن گفت در
</p>
<p style="direction:rtl;">ذهن من باقی بود و دائماً متذکّر بودم تا پس از چندی ندای موعود در سال
</p>
<p style="direction:rtl;">شصت بگوش من رسيد. متأسّفانه در آن ايّام چون در بستر مرض افتاده
</p>
<p style="direction:rtl;">بودم نميتوانستم خود را بشيراز برسانم و بلقای موعود مشرّف شوم در
</p>
<p style="direction:rtl;">ص ٧
</p>
<p style="direction:rtl;">اوقاتی هم که سيّد باب بشهر کاشان ورود فرمودند و سه شب در منزل
</p>
<p style="direction:rtl;">حاجی ميرزا جانی مهمان بودند من آگاه نشدم و از تشرّف بحضورش
</p>
<p style="direction:rtl;">محروم ماندم. بعدها ازمؤمنين بامر حضرت باب تاريخ تولّد آن حضرت را
</p>
<p style="direction:rtl;">سؤال کردم گفتند حضرت باب در اوّل محرّم سال ١٢٣٥ هجری متولّد
</p>
<p style="direction:rtl;">گرديده . من اين تاريخ را با تاريخی که برای تولّد موعود حاجی حسن
</p>
<p style="direction:rtl;">نائينی بمن فرموده بود مختلف يافتم زيرا آنروز که حاجی حسن مژده تولّد
</p>
<p style="direction:rtl;">موعود را داد روز دوّم محرّم ١٢٣٣ هجری بود و بين آن تاريخ و تاريخ تولّد
</p>
<p style="direction:rtl;">باب دو سال اختلاف بود. اين مطلب بر حيرت و سر گردانی من افزود. پس
</p>
<p style="direction:rtl;">از مدّتی با حاجی ميرزا کمال الدّين نراقی ملاقات نمودم مشارٌ اليه مژدهء
</p>
<p style="direction:rtl;">ظهور حضرت بهاءاللّه را بمن داد و گفت که آن حضرت در بغداد اقامت دارند و چند
</p>
<p style="direction:rtl;">فقره از کلمات مکنونهء فارسی و عربی و بعضی ابيات از قصيدهء ورقائيّه
</p>
<p style="direction:rtl;">را که از آثار حضرت بهاءاللّه است برای من خواند. اين کلمات مبارکه در
</p>
<p style="direction:rtl;">اعماق روح من اثری شديد نمود و از جمله فقراتی که خواند هنوز اين دو
</p>
<p style="direction:rtl;">فقره در نظر من هست : " يا ابن الوجود فؤادک منزلی قدّسه لنزولی
</p>
<p style="direction:rtl;">و روحک منظری طهّره لظهوری ." و " اگر مرا خواهی جز مرا مخواه و اگر
</p>
<p style="direction:rtl;">ارادهء جمالم داری چشم از عالميان بربند زيرا که ارادهء من و غير من چون
</p>
<p style="direction:rtl;">آب و آتش در يک دل و قلب نگنجد ." من از حاجی کمال تاريخ تولّد حضرت
</p>
<p style="direction:rtl;">بهاءاللّه را جويا شدم فرمود تولّد آن وجود مبارک در فجر روز دوّم محرّم
</p>
<p style="direction:rtl;">سال ١٢٣٣ هجری است. چون اين را شنيدم بياد بيانات حاجی حسن نائينی
</p>
<p style="direction:rtl;">افتادم که در چند سال قبل در چنين روزی مژده تولّد موعود عالميان را بمن
</p>
<p style="direction:rtl;">داد. فوراً بسجده افتادم و گفتم خدايا سپاس ترا که يوم موعود را بمن
</p>
<p style="direction:rtl;">بشارت دادی و باين فيض و موهبت عظمی مرا مخصّص داشتی ديگر در
</p>
<p style="direction:rtl;">دنيا کاری ندارم اگر اجل من فرا رسد حاضرم با نهايت اطمينان جان
</p>
<p style="direction:rtl;">بسپارم . ميرزا محمود در همان سال وفات کرد و آن سال ١٢٧٤ هجری بود .
</p>
<p style="direction:rtl;">ص ٨
</p>
<p style="direction:rtl;">اين داستان که از ميرزا محمود شنيدم و داستانهای ديگری که از اين
</p>
<p style="direction:rtl;">قبيل سايرين ميگفتند دليل بر عرفان کامل شيخ احمد احسائی و تأثير
</p>
<p style="direction:rtl;">شديد بيانات او در قلوب شاگردان مقرّب او است. در ايّاميکه شيخ احمد
</p>
<p style="direction:rtl;">احسائی مهيّای مسافرت از شهر يزد بود نفس مقدّس روحانی و مهبط
</p>
<p style="direction:rtl;">نور الهی سيّد کاظم رشتی از گيلان بمحضر شيخ احمد احسائی شتافت و در
</p>
<p style="direction:rtl;">جرگه شاگردان او در آمد. در اوّل وهله چون شيخ او را ديد فرمود خوش
</p>
<p style="direction:rtl;">آمدی مدّتها است منتظر تو بودم تا مرا از ملالت اين گروه نادان برهانی .
</p>
<p style="direction:rtl;">من از بی‌مبالاتی و بد کرداری اين مردم به تنگ آمده‌ام. و بعد اين آيه
</p>
<p style="direction:rtl;">( قرآن ٧٢:٣٣ ) را تلاوت فرمود " إنّا عَرَضنَا الأمانَةَ عَلی السّمواتِ وَ
</p>
<p style="direction:rtl;">الأرضِ وَ الجبالِ فأبَينَ أن يَحمِلْنَها و أَشْفَقْنَ مِنها وَ حَمَلهَا
</p>
<p style="direction:rtl;">الإنسانُ إنّه کَانَ ظَلُوماً جَهُولاً ".
</p>
<p style="direction:rtl;">آثار نجابت و علامت قوّت روح از دورهء صباوت در شخص سيّد کاظم
</p>
<p style="direction:rtl;">رشتی ظاهر و آشکار بود. بر همگنان تفوّق داشت در يازده سالگی تمام
</p>
<p style="direction:rtl;">قرآن را از اوّل تا آخر از حفظ ميخواند در سنّ چهارده احاديث و ادعيه
</p>
<p style="direction:rtl;">بسيار حفظ کرده بود در هيجده سالگی بر آية الکرسی قرآن تفسيری
</p>
<p style="direction:rtl;">نگاشت که دانشمندان زمان را متحيّر و متعجّب ساخت کوچک و بزرگ
</p>
<p style="direction:rtl;">چون بحضور او ميرفتند از اخلاق نيکو و تواضع و تقوای او بی‌اندازه
</p>
<p style="direction:rtl;">متأثّر می‌گشتند .
</p>
<p style="direction:rtl;">در سال ١٢٣١ هجری که سنّ سيّد کاظم به ٢٢ سال رسيده بود اقوام
</p>
<p style="direction:rtl;">و خويشان خود را ترک گفته از گيلان عازم محضر شيخ احسائی که مردم
</p>
<p style="direction:rtl;">را بقرب ظهور الهی مژده ميداد گرديد.
</p>
<p style="direction:rtl;">پس از چند هفته که در محضرشيخ بسر برد شيخ باو فرمود :
</p>
<p style="direction:rtl;">" در خانه خود بنشين و بمحضر من ميا هر يک از شاگردان من که
</p>
<p style="direction:rtl;">مسئلهء مشکلی دارند بايد بخدمت تو بشتابند و حلّ مشکل خويش را از تو
</p>
<p style="direction:rtl;">ص ٩
</p>
<p style="direction:rtl;">جويا شوند زيرا خداوند بفضل و موهبت خود قوّه‌ای بتو عطا فرموده که
</p>
<p style="direction:rtl;">ميتوانی مشکلات آنان را بگشائی و سبب اطمينان قلوب شوی بقوّهء بيان
</p>
<p style="direction:rtl;">خود دين جدّت حضرت رسول اللّه (ص) را که بواسطهء اهمال نفوس پژمرده
</p>
<p style="direction:rtl;">و افسرده شده حيات تازه مبذول داری ."
</p>
<p style="direction:rtl;">اين بيانات را که شيخ بسيّد کاظم فرمود چون برخی از تلاميذ
</p>
<p style="direction:rtl;">شنيدند آتش حسد در سينهء آنها زبانه کشيد مخصوصاً ملّا محمّد ممقانی و
</p>
<p style="direction:rtl;">ملّا عبد الخالق يزدی بيش از سايرين بسيّد حسد بردند ولی شيخ احمد
</p>
<p style="direction:rtl;">شخصاً بدرجه‌ای نسبت بسيّد کاظم احترام روا ميداشت که معاندين و
</p>
<p style="direction:rtl;">حاسدين مجبور بودند بسيّد احترام کنند مخصوصاً که او را در علم و حکمت
</p>
<p style="direction:rtl;">بر خود و سايرين مقدّم ميد‌يدند.
</p>
<p style="direction:rtl;">چون شيخ احمد احسائی شاگردان خود را بسيّد کاظم رشتی سپرد از
</p>
<p style="direction:rtl;">يزد بخراسان عزيمت فرمود در شهر مشهد مدّتی توقّف نمود و اغلب در
</p>
<p style="direction:rtl;">جهات مجاورهء قبر حضرت رضا عليه السّلام بسر ميبرد و مردم را با
</p>
<p style="direction:rtl;">تعاليم خويش آشنا ميکرد. مشکلات نفوس را حلّ مينمود و بشارت ظهور
</p>
<p style="direction:rtl;">را بمردم ميداد و چون ميدانست روز ولادت موعود عظيم نزديک است و
</p>
<p style="direction:rtl;">چيزی نمانده که مفاد احاديث مرويّه راجع بظهور موعود تحقّق يابد و نور
</p>
<p style="direction:rtl;">الهی از نور مازندران بر عالم پرتو افکن شود و سرّ حديث " سترون رَبّکم
</p>
<p style="direction:rtl;">کَما تَرونَ القَمر لَيلة أرِبَعَةَ عَشَر وَ ستَنکرونه " و همچنين حديث "إنَّ
</p>
<p style="direction:rtl;">من أشراط السّاعة أن تَلِدَ الأمَةُ ربَّها " واضح و عيان گردد لذا قلباً متوجّه
</p>
<p style="direction:rtl;">باقليم نور بود و از خراسان با چند تن از شاگردان و مصاحبت سيّد کاظم رشتی
</p>
<p style="direction:rtl;">بجانب طهران عزيمت فرمود.
</p>
<p style="direction:rtl;">چون بپايتخت نزديک شد جميع اعيان و ارباب مناصب عاليه بامر
</p>
<p style="direction:rtl;">شاه ايران از طهران خارج شده شيخ را استقبال شايانی نمودند سلطان
</p>
<p style="direction:rtl;">ايران شيخ و همراهانش را ضيافت نمود و پذيرائی شاهانه کرد و شخصاً
</p>
<p style="direction:rtl;">ص ١٠
</p>
<p style="direction:rtl;">بملاقات شيخ رفت و او را فخر امّت و زينت رعيّت ناميد.
</p>
<p style="direction:rtl;">در آن ايّام در ميان عائلهء شريفه ا ی که اهل نور بودند در طهران مولود
</p>
<p style="direction:rtl;">مسعودی قدم بعرصهء شهود نهاد. اين مولود جليل حضرت بهاءاللّه بود. پدر
</p>
<p style="direction:rtl;">بزرگوارش ميرزا عبّاس نوری معروف بميرزا بزرگ ميباشد که در ايران
</p>
<p style="direction:rtl;">وزير مشهوری بود. حضرت بهاءاللّه در فجر روز دوّم محرّم سال ١٢٣٣
</p>
<p style="direction:rtl;">هجری متولّد شدند. اهمّيّت اين ساعت تولّد از نظر اهل جهان پنهان بود
</p>
<p style="direction:rtl;">زيرا دراين ساعت کسی بوجود آمد که از خوان احسان خويش نعمتی
</p>
<p style="direction:rtl;">فراوان بجهانيان مبذول داشت تنها شيخ احمد از اين رمز بزرگ باخبر
</p>
<p style="direction:rtl;">ص ١١
</p>
<p style="direction:rtl;">بود و ميخواست بقيّهء عمر خود را در طهران که موطن اين موعود الهی
</p>
<p style="direction:rtl;">است بگذراند لکن مجبور شد که امر الهی را تسليم شود و شهر محبوب
</p>
<p style="direction:rtl;">خويش را وداع گويد لذا از طهران بکرمانشاه سفر نمود. حاکم کرمانشاه
</p>
<p style="direction:rtl;">محمّد علی ميرزا بزرگترين پسران فتحعليشاه بود که در نزد شاه تقرّبی
</p>
<p style="direction:rtl;">تمام داشت و شاه او را بسيار دوست می داشت. شاهزاده پس از ورود شيخ
</p>
<p style="direction:rtl;">بکرمانشاه از پدر خويش شاه ايران درخواست نمود که اجازه فرمايد تا خود
</p>
<p style="direction:rtl;">او در کرمانشاه شخصاً بخدمت شيخ قيام نمايد شاه باو اجازه داد.
</p>
<p style="direction:rtl;">شيخ چنانچه گفتيم طهران را وداع گفت و زمام امور خويش را به
</p>
<p style="direction:rtl;">تقدير الهی سپرد قبل از خروج از طهران بدرگاه ايزد منّان مناجات کرد تا
</p>
<p style="direction:rtl;">حقّ منيع آن مولود جديد را محافظت فرمايد و آن گنج الهی را متبارک
</p>
<p style="direction:rtl;">سازد. هموطنانش را در ساحت جلالش خاضع کند و بعظمتش معترف سازد
</p>
<p style="direction:rtl;">تا بخدمت امرش پردازند.
</p>
<p style="direction:rtl;">باری چون شيخ بکرمانشاه ورود فرمود ازميان شاگردان خويش
</p>
<p style="direction:rtl;">جمعی را انتخاب کرد وبآنها تأکيد نمود که خود را برای نصرت امر جديد
</p>
<p style="direction:rtl;">آماده سازند دربيشتر از مؤلّفات خويش مخصوصاً در کتاب شرح الزّياره
</p>
<p style="direction:rtl;">به تعبيراتی عاليه و گفتاری ممتاز مناقب ائمّهء اطهار را مندرج ساخت
</p>
<p style="direction:rtl;">و اخبار و احاديثی را که راجع بظهور موعود از ائمّهء اطهار عليهم السّلام
</p>
<p style="direction:rtl;">وارد شده بود در مؤلّفات خود ذکر کرد. شيخ اغلب اسم حسين را بر زبان
</p>
<p style="direction:rtl;">ميراند و نام علی را نيز مکرّر می‌فرمود. مقصودش از حسين، حسين
</p>
<p style="direction:rtl;">شهيد نبود بلکه مولود جديد بود. و مقصودش از علی مبشّر آن ظهور فريد .
</p>
<p style="direction:rtl;">در جواب سؤالاتی که از او مينمودند اغلب بظهور علامات روز موعود
</p>
<p style="direction:rtl;">اشارت ميکرد و ميفرمود که ظهور علامات ناچار مبشّر قرب ظهور
</p>
<p style="direction:rtl;">موعود است. شيخ پسری داشت موسوم به شيخ علی که در سال تولّد حضرت
</p>
<p style="direction:rtl;">باب پسر شيخ وفات کرد شاگردان بر وفات آن پسر تأسّف ميخورد‌ند .
</p>
<p style="direction:rtl;">ص ١٢
</p>
<p style="direction:rtl;">شيخ بآنها می فرمود از فوت پسرمن محزون نشويد زيرا من او را در راه
</p>
<p style="direction:rtl;">علی که همهء شما منتظر ظهور او هستيد فداء ساختم. من فرزندم را برای
</p>
<p style="direction:rtl;">همين مقصود پرورش دادم.
</p>
<p style="direction:rtl;">حضرت باب نام مبارکش سيّد علی محمّد و در اوّل محرّم ١٢٣٥ هجری
</p>
<p style="direction:rtl;">در شيراز متولّد شد. خانواده‌ای که اين بزرگوار از آن ظاهر گشت از اولاد
</p>
<p style="direction:rtl;">رسول و خاندان نبوّت بودند. در بين عموم بنجابت و اصالت مشهور و
</p>
<p style="direction:rtl;">معروف. پدر حضرت باب سيّد محمّد رضا از اولاد رسول و مادر آن حضرت
</p>
<p style="direction:rtl;">نيز از خانوادهء نبوّت و دارای شرافت و نجابت بودند.
</p>
<p style="direction:rtl;">از حضرت امير المؤمنين علی عليه السّلام روايت شده که می‌فرمود :
</p>
<p style="direction:rtl;">" أنا أصغر من ربّی بسنتين " سرّ اين حديث از همه مستور بود. چون
</p>
<p style="direction:rtl;">حضرت باب متولّد گرديد اهل عرفان که پس از اظهار امرش به نصرت او
</p>
<p style="direction:rtl;">قيام نمودند به سرّ حديث مزبور پی بردند و دانستند که مقصود چيست زيرا
</p>
<p style="direction:rtl;">حضرت اعلی دو سال از حضرت بهاءاللّه کوچکتر بودند. حضرت باب
</p>
<p style="direction:rtl;">در اوّلين کتاب که بزرگترين آثار آن حضرت بشمار است راجع بحضرت
</p>
<p style="direction:rtl;">بهاءاللّه چنين فرمود : " يا بقيّة اللّه قد فديتُ بکلّی لک و رضيتُ السّبّ فی
</p>
<p style="direction:rtl;">سبيلک و ما تَمَنّيتُ إلّا القتل فی محبّتک و کفی باللّه معتصماً قديماً و کفی
</p>
<p style="direction:rtl;">باللّه شاهداً و وکيلاً ".
</p>
<p style="direction:rtl;">در اوقات توقّف شيخ در کرمانشاه شاهزاده محمّد علی ميرزا با نهايت
</p>
<p style="direction:rtl;">خضوع بخدمت شيخ پرداخت. روزی شيخ دربارهء او فرمود من محمّد علی
</p>
<p style="direction:rtl;">را پسر خود ميشمارم اگر چه از نسل فتحعلی است. نفوس بسيار و
</p>
<p style="direction:rtl;">شاگردان زياد در محضر شيخ حاضر ميشدند و از درس او استفاده
</p>
<p style="direction:rtl;">ميکردند ولی شيخ جز به سيّد کاظم بديگران نظر خاصّی نداشت و او را از بين
</p>
<p style="direction:rtl;">جميع انتخاب کرده بود تا پس ازدوران حيات شيخ قائم مقام او شود
</p>
<p style="direction:rtl;">و مقاصد او را انجام دهد.
</p>
<p style="direction:rtl;">ص ١٣
</p>
<p style="direction:rtl;">روزی يکی از حضّار از شيخ پرسيد در احاديث مذکور است که چون
</p>
<p style="direction:rtl;">حضرت موعود ظاهر شود بکلمه‌ای تکلّم مينمايد که نقبای ارض و سيصد
</p>
<p style="direction:rtl;">و سيزده نفر از بزرگان که در خدمت او هستند از شنيدن آن کلمه فرار
</p>
<p style="direction:rtl;">خواهند کرد آن کلمه کدام است. شيخ فرمود گفتاری را که نقبای ارض طاقت
</p>
<p style="direction:rtl;">شنيدن ندارند تو چگونه جرأت کردی که از آن کلمه پرسيدی طالب محال
</p>
<p style="direction:rtl;">مباش زيرا اين مطلب نگفتنی است و اين راز نهفتنی استغفار کن و اين
</p>
<p style="direction:rtl;">پرسش را تکرار منما. سائل مغرور سؤال را تکرار کرد و بالحال و اصرار
</p>
<p style="direction:rtl;">تمنّای جواب نمود آخر کار شيخ باو فرمود اگر در آن روز باشی و بتو
</p>
<p style="direction:rtl;">بگويند که دست از ولايت علی بردار چه خواهی کرد. سائل مزبور فرياد
</p>
<p style="direction:rtl;">بر آورد خدا آن روز را نياورد چنين چيزی هرگز ممکن نيست چطور
</p>
<p style="direction:rtl;">ميشود باور کرد که از لسان حضرت موعود امثال اين کلمات صادر شود. شيخ
</p>
<p style="direction:rtl;">سائل مزبور را باين عبارت امتحان کرد و نقض ايمان او آشکار شد زيرا
</p>
<p style="direction:rtl;">آن بيچاره نميدانست حضرت موعود دارای قدرت و اختياری است که
</p>
<p style="direction:rtl;">هيچ کس نبايد در مقابل او بمعارضه قيام و بمناقشه اقدام کند زيرا آن
</p>
<p style="direction:rtl;">بزرگوار مظهر يفعل ما يشاء و يحکم ما يريد است. هر کس با او مجادله کند
</p>
<p style="direction:rtl;">از فضل الهی محروم و در زمرهء غافلين محسوب است و لکن هيچ يک از
</p>
<p style="direction:rtl;">شاگردان شيخ احمد بمقصود اصلی او از جوابی که بسائل داد پی نبردند
</p>
<p style="direction:rtl;">و جز عدّهء قليل با آن راز همدم نشدند.
</p>
<p style="direction:rtl;">چون شاهزاده محمّد علی ميرزا وفات کرد شيخ بکربلا عزيمت نمود.
</p>
<p style="direction:rtl;">توقّف او در کرمانشاه بنا بدرخواست شاهزاده بطول انجاميده بود. شيخ
</p>
<p style="direction:rtl;">در کربلا هر چند دور ضريح حضرت سيّد الشّهداء امام حسين عليه السّلام
</p>
<p style="direction:rtl;">طواف ميکرد ولی معنیً طائف حول حسين حقيقی موعود بود که در هنگام
</p>
<p style="direction:rtl;">مناجات و دعا قلب و فؤادش را بآن بزرگوار متوجّه مينمود. در کربلا جمع
</p>
<p style="direction:rtl;">بسياری از علماء بملاقات او ميآمدند و بيشتر بر شهرت او حسد ميبردند .
</p>
<p style="direction:rtl;">ص ١٤
</p>
<p style="direction:rtl;">برخی همّت گماشتند که خود را در رديف او قرار دهند و مقام شيخ را
</p>
<p style="direction:rtl;">حقير و پست سازند لکن هر چه کوشش کردند بمقصود نرسيدند.
</p>
<p style="direction:rtl;">پس از چندی شيخ بعزم زيارت مکّه و مدينه مسافرت اختيار کرد.
</p>
<p style="direction:rtl;">پيش از آنکه از کربلا خارج شود سيّد کاظم را جانشين خويش مقرّر داشت
</p>
<p style="direction:rtl;">و با اسرار خويش همدم و همراز ساخت و او را بهدايت نفوس و راهنمائی
</p>
<p style="direction:rtl;">قلوب مستعدّه و طالبين سفارش کرد. سيّد کاظم ميخواست که با شيخ تا
</p>
<p style="direction:rtl;">نجف همراه باشد ولی شيخ اجازه نفرمودند و در هنگام وداع باو گفتند :
</p>
<p style="direction:rtl;">" وقت را بيهوده از دست مده. هر ساعتی را غنيمت بدان و کمر همّت را
</p>
<p style="direction:rtl;">محکم بر بند و شب و روز کوشش کن تا پرده‌هائی که جلو چشم مردم را
</p>
<p style="direction:rtl;">گرفته است از بين برداری . براستی ميگويم ساعت نزديک است همان
</p>
<p style="direction:rtl;">ساعتی که من از خدا درخواست کردم که در آن وقت نباشم عنقريب خواهد
</p>
<p style="direction:rtl;">رسيد. من خواستم که نباشم زيرا امتحانات الهی در آن ساعت بسيار عظيم
</p>
<p style="direction:rtl;">است از خدا خواهم که ترا از محنت و خوف آن روز مهيب نجات بخشد
</p>
<p style="direction:rtl;">زيرا ماها نميتوانيم شدّت آن روز را تحمّل کنيم. اشخاص ديگری برای آن
</p>
<p style="direction:rtl;">روز معيّن شده‌اند. آنها نفوسی هستند که قلوبشان از توجّه بشئون اين
</p>
<p style="direction:rtl;">دنيا پاک و منزّه است خداوند توانا آنها را کمک ميکند و مدد ميبخشد ".
</p>
<p style="direction:rtl;">شيخ پس از اتمام اين گفتار سيّد را وداع گفت و باو سفارش کرد که در
</p>
<p style="direction:rtl;">مقابل مشکلات و مشقّات استقامت کند. سپس او را بخدا سپرد .
</p>
<p style="direction:rtl;">سيّد کاظم در کربلا بنشر تعاليم شيخ پرداخت و از آن شديداً دفاع
</p>
<p style="direction:rtl;">کرد . اگر کسی سؤال مينمود جوابی ميداد که محيّر عقول بود . از اين
</p>
<p style="direction:rtl;">جهت حسد پيشگان نادان بمعارضهء او پرداختند و آشکارا ميگفتند ما چهل
</p>
<p style="direction:rtl;">سال بدون هيچگونه معارضه تعاليم شيخ را قبول کرديم و تحمّل نموديم اينک
</p>
<p style="direction:rtl;">سيّد مانند شيخ مدّعی مقامی است ديگر پس از اين ما را طاقت تحمّل
</p>
<p style="direction:rtl;">نمانده و قدرت شنيدن اين گونه تعاليم را نداريم که سيّد ميگويد قيامت
</p>
<p style="direction:rtl;">ص ١٥
</p>
<p style="direction:rtl;">جسمانی موهوم است معراج جسمانی حقيقت ندارد علامات يوم ظهور بر
</p>
<p style="direction:rtl;">حسب ظاهر نيست و از جمله استعاره است تمام اين عقيده‌ها مخالف
</p>
<p style="direction:rtl;">قواعد اسلام است هر که بنشر اين تعاليم بپردازد بدعت گمراه کننده را
</p>
<p style="direction:rtl;">منتشر ساخته . از اينگونه سخنان بسيار ميگفتند لکن سيّد اعتنائی
</p>
<p style="direction:rtl;">بمخالفت و سخنان آنان نداشت و انکار آنان بر اصرار و استقامت سيّد
</p>
<p style="direction:rtl;">ميافزود . آخر کار سيّد نامه‌ای بشيخ نوشت و از جفای مخالفين شرحی در
</p>
<p style="direction:rtl;">آن مندرج ساخت . از جمله نگاشته بود تا کی بايد تحمّل جهل و تعصّب اين
</p>
<p style="direction:rtl;">قوم عنود را نمود زمان ظهور و ميعاد موعود کی خواهد بود تا من از شرّ
</p>
<p style="direction:rtl;">اعداء خلاص شوم. شيخ در جواب او نوشت توکّل بخدا کن و از ظلم مخالفين
</p>
<p style="direction:rtl;">محزون مباش. عنقريب خداوند سرّ اين امر را آشکار کند و پرده از چهرهء
</p>
<p style="direction:rtl;">مقصود بر اندازد . بيش از اين چيزی نميگويم و وقتی معيّن نميکنم. و اين
</p>
<p style="direction:rtl;">آيه را نيزدر ضمن اين جواب نوشت :
</p>
<p style="direction:rtl;">" و سَتَعَلمنَّ نبأه بعد حينٍ" ( قرآن :٣٨-٨٨) و "لا تسئلوا عن اشياء ان
</p>
<p style="direction:rtl;">تبدلکم تسئوکم " ( قرآن :٥-١٠١) جواب شيخ خاطر سيّد را مطمئنّ داشت
</p>
<p style="direction:rtl;">و در مقابل معاندين بر استقامتش بيفزود.
</p>
<p style="direction:rtl;">وفات شيخ احمد احسائی در سال ١٢٤٢ هجری اتّفاق افتاد. مدّت
</p>
<p style="direction:rtl;">عمرش هشتاد و يک سال بود قبرش در مدينهء منوّره در قبرستان بقيع
</p>
<p style="direction:rtl;">پشت ديوار مرقد حضرت رسول عليه السّلام است.
</p>
<p style="direction:rtl;">ص ١٦
</p>
<p style="direction:rtl;">فصل دوّم
</p>
<p style="direction:rtl;">سيّد کاظم رشتی
</p>
<p style="direction:rtl;">خبر وفات شيخ احمد احسائی باعث اندوه شديد سيّد کاظم گرديد. از
</p>
<p style="direction:rtl;">طرفی دشمنان با نهايت شدّت متهاجم شده بمخالفت سيّد قيام نمودند
</p>
<p style="direction:rtl;">و باستهزاء و توهين وی پرداختند. سيّد ابراهيم قزوينی که از علمای شيعه
</p>
<p style="direction:rtl;">بود مردم را بمخالفت سيّد تحريک ميکرد و نفوسی را واداشت تا بقتل سيّد
</p>
<p style="direction:rtl;">کاظم اقدام نمايند. با وجود اين سيّد کاظم از انجام وصايای استاد خويش باز
</p>
<p style="direction:rtl;">نماند و چنين انديشيد که اگر يکی دو نفر از علمای بزرگ ايران را با خود
</p>
<p style="direction:rtl;">مساعد سازد از معاندت اعداء محفوظ خواهد ماند. از جمله در نظر گرفت
</p>
<p style="direction:rtl;">که حاجی سيّد محمّد باقر رشتی را که در اصفهان اقامت داشت و نافذ
</p>
<p style="direction:rtl;">القول بود چون با تعاليم شيخ آشنا بود با خويش همراه کند . برای اين
</p>
<p style="direction:rtl;">منظور در صدد بر آمد که از ميان شاگردان خود شخصی را انتخاب کند
</p>
<p style="direction:rtl;">و باصفهان نزد سيّد بفرستد. روزی بشاگردان خود فرمود آيا در ميان شما
</p>
<p style="direction:rtl;">کسی هست که با نهايت انقطاع باصفهان سفرکند و پيام مرا
</p>
<p style="direction:rtl;">بسيّد محمّد باقر رشتی برساند و باو از طرف من بگويد با آنکه در دورهء
</p>
<p style="direction:rtl;">شيخ احمد با او همراه بودی و پيروانش را از شرّ دشمنان محافظه
</p>
<p style="direction:rtl;">مينمودی چه شد که پس از وفات شيخ دست از مساعدت برداشتی
</p>
<p style="direction:rtl;">و شاگردان شيخ را اسير چنگال دشمنان گذاشتی. هر يک از شما که قبول
</p>
<p style="direction:rtl;">اين سفر مينمايد بايد بخداوند متعال توکّل کند و اگر عالم مزبور مشکلی
</p>
<p style="direction:rtl;">داشته باشد يا برخی مبهمات سبب عدم مساعدت او گرديده مشکلاتش را
</p>
<p style="direction:rtl;">حلّ نمايد و او را وادار کند که بصحّت تعاليم شيخ اقرار کتبی کند و ابراز
</p>
<p style="direction:rtl;">مساعدت نمايد پس از حصول مقصود از اصفهان بمشهد سفر کند و با
</p>
<p style="direction:rtl;">ص ١٧
</p>
<p style="direction:rtl;">ميرزا عسکری که بزرگترين دانشمندان آنسامان است بهمين رويّه رفتار
</p>
<p style="direction:rtl;">نمايد و بجلب مساعدت او هم بپردازد و پس از حصول مراد مراجعت کند.
</p>
<p style="direction:rtl;">از ميان شاگردان سيّد کاظم جز ميرزا محيط کرمانی کسی حاضرنشد
</p>
<p style="direction:rtl;">که اين مأموريّت مهمّه را بعهده بگيرد. سيّد کاظم باو فرمود " اين دم شير
</p>
<p style="direction:rtl;">است ببازی مگير " و چون ساير شاگردان برای اين منظور حاضر نشدند
</p>
<p style="direction:rtl;">سيّد کاظم بملّا حسين بشروئی روی آورده فرمودند انجام اين مهم منوط بقيام
</p>
<p style="direction:rtl;">و اقدام تو است عازم سفر باش و يقين بدان که خداوند منّان تو را ياری
</p>
<p style="direction:rtl;">خواهد کرد و با توفيق همراه و رفيق خواهی بود.
</p>
<p style="direction:rtl;">ملّا حسين چون اين بشنيد با نهايت سرور دامن سيّد ببوسيد و قبول
</p>
<p style="direction:rtl;">مأموريّت کرده با انقطاع کامل بجانب اصفهان سفر نمود بمحض ورود در
</p>
<p style="direction:rtl;">شهر بدون اينکه اندک آسايشی کند و گرد سفر از خويش دور نمايد يکسر
</p>
<p style="direction:rtl;">بمجلس درس عالم اصفهان شتافت.
</p>
<p style="direction:rtl;">شاگردان سيّد محمّد باقر که بالباسهای آراسته در محضر سيّد نشسته
</p>
<p style="direction:rtl;">بودند چون ملّا حسين را با لباسی ژنده و فرسوده مشاهده کردند باو اعتنائی
</p>
<p style="direction:rtl;">ننمودند. ملّا حسين بدون اينکه بآنها اعتنائی بکند از ميان صفوف شاگردان
</p>
<p style="direction:rtl;">ردّ شده روبروی سيّد نشست و با کمال شجاعت با سيّد بمکالمه پرداخت
</p>
<p style="direction:rtl;">و باو فرمود ای عالم جليل بسخنان من گوش فرا دار اگر آنچه را ميگويم
</p>
<p style="direction:rtl;">بشنوی و مطابق آن عمل نمائی دين مقدّس رسول اللّه را نصرت کرده‌ای
</p>
<p style="direction:rtl;">و اگر آنچه را ميگويم اهمّيّت ندهی و مجری نسازی ضرر بديانت مقدّس
</p>
<p style="direction:rtl;">اسلام وارد خواهی ساخت ملّا حسين با کمال شجاعت بدون اينکه از کسی
</p>
<p style="direction:rtl;">ترس داشته باشد بهمين منوال کلام خويش را ادامه ميداد. سيّد متعجّب
</p>
<p style="direction:rtl;">و حيران گرديد فوراً درس خود را تعطيل کرد و بدون اينکه بشاگردان
</p>
<p style="direction:rtl;">توجّهی کند به بيانات ملّا حسين گوش فرا داشت. کلمات آن مسافر غريب را
</p>
<p style="direction:rtl;">يکا يک دقّت ميکرد. شاگردان سيّد که از جسارت اين مسافر تازه وارد دچار
</p>
<p style="direction:rtl;">ص ١٨
</p>
<p style="direction:rtl;">حيرت شده بودند به زجر و اذيّت وی شروع کردند و سخنان او را حمل بر
</p>
<p style="direction:rtl;">سفاهت نمودند. ملّا حسين با نهايت ادب خطای آنها را اثبات نمود و بر
</p>
<p style="direction:rtl;">رفتار جاهلانه و غرور آميز آنان خرده گرفت سيّد رشتی از شجاعت اين مسافر
</p>
<p style="direction:rtl;">مسرور گشت شاگردان را بسکوت امر فرمود و بجوان مسافر گفت تا
</p>
<p style="direction:rtl;">مأموريّت خويش را انجام دهد.
</p>
<p style="direction:rtl;">ملّا حسين بيانات سيّد کاظم رشتی را برای او نقل کرد. سيّد گفت من
</p>
<p style="direction:rtl;">در اوّل تعاليم شيخ احمد و سيّد کاظم را مطابق تعاليم ديانت اسلام
</p>
<p style="direction:rtl;">ميپنداشتم دراين اواخر در گفتار شيخ و سيّد بمطالبی برخوردم که
</p>
<p style="direction:rtl;">عقيدهء سابقهء مرا متزلزل ساخت. بهتر آن ديدم که سکوت اختيار کنم و از
</p>
<p style="direction:rtl;">مدح و ذمّ و مساعدت و مخالفت برکنار باشم. ملّا حسين گفت که از سکوت شما
</p>
<p style="direction:rtl;">متأسّفم زيرا اين سکوت شما را از اعلاء کلمة اللّه باز خواهد داشت رجاء
</p>
<p style="direction:rtl;">دارم مطالبی را که در کلام شيخ و سيّد موجب کناره گيری شما شده است
</p>
<p style="direction:rtl;">بيان کنيد تا من تفسير آنرا برای شما بگويم و مبهمات را شرح و تفصيل
</p>
<p style="direction:rtl;">دهم. سيّد که از وقار و اطمينان اين جوان بحيرت افتاده بود باو گفت ممکن
</p>
<p style="direction:rtl;">است اين موضوع را بوقت ديگر موکول نمائی تامن و تو باهم بدون وجود
</p>
<p style="direction:rtl;">ثالث بمکالمه پردازيم و شکوک خويش را اظهار کنم. ملّا حسين تأخير را جايز
</p>
<p style="direction:rtl;">ندانست و از سيّد در خواست کرد که وقت را از دست ندهد و بمذاکره
</p>
<p style="direction:rtl;">مشغول شوند.
</p>
<p style="direction:rtl;">شجاعت ملّا حسين و آثار صداقت و نجابتی که از سيمايش آشکار بود
</p>
<p style="direction:rtl;">سيّد را بحدّی متأثّر ساخت که اشکش جاری شد. فرستاد تا کتب شيخ
</p>
<p style="direction:rtl;">و سيّد کاظم را آوردند و موارد اشکالات خود را تعيين کرد. ملّا حسين
</p>
<p style="direction:rtl;">يکا يک را جوابهای محکم و متين داد اين محاوره امتداد داشت تا وقتيکه
</p>
<p style="direction:rtl;">صدای مؤذّن بلند شد و باقامه صلوة دعوت ميکرد. روز دوّم باز مجلس
</p>
<p style="direction:rtl;">محاوره گرم شد سيّد و شاگردانش جميعاً ساکت و بيانات ملّا حسين را که
</p>
<p style="direction:rtl;">ص ١٩
</p>
<p style="direction:rtl;">در نهايت فصاحت ادا ميشد گوش ميدادند متانت دلائل و حلاوت عبارات
</p>
<p style="direction:rtl;">ملّا حسين در حاضرين اثری عجيب کرد. سيّد قانع شد و وعده داد که روز
</p>
<p style="direction:rtl;">ديگر دربارهء علوّ مقام شيخ و سيّد کاظم مطالبی بنويسد. مطابق وعده سيّد
</p>
<p style="direction:rtl;">رسالهء مفصّله در فضائل شيخ احمد و سيّد کاظم بنگاشت و مخالفت با
</p>
<p style="direction:rtl;">آنرا مخالفت با ديانت اسلام معرّفی کرد در ضمن از علم و اخلاق ملّا حسين
</p>
<p style="direction:rtl;">تمجيد بسيار نمود و بجلالت و بزرگواری سيّد کاظم اقرار کرد. از رفتار
</p>
<p style="direction:rtl;">سابق خويش معذرت خواست و صريحاً نگاشت که در آينده بتدارک مافات
</p>
<p style="direction:rtl;">خواهد پرداخت. چون نامه بپايان رسيد در محضر شاگردان آنچه را نوشته
</p>
<p style="direction:rtl;">بود قرائت نمود سپس نامهء گشاده را بملّا حسين داد و باو گفت اين فتوای
</p>
<p style="direction:rtl;">من است بهر شخصی از خاصّ و عامّ که ميخواهی اين نامهء مرا نشان بده تا
</p>
<p style="direction:rtl;">همه بدانند که مراتب اخلاص من نسبت بسيّد کاظم رشتی تا چه درجه است .
</p>
<p style="direction:rtl;">ملّا حسين اجازه انصراف خواست و از محضر سيّد بيرون رفت. سيّد يکی
</p>
<p style="direction:rtl;">از خاصّان خود را گفت که در پی ملّا حسين روان شود و از منزل و مأوای
</p>
<p style="direction:rtl;">او اطلّاع حاصل کند . شخص مزبور ملّا حسين را از دور تعقيب مينمود تا
</p>
<p style="direction:rtl;">آنکه ديد بمدرسه داخل شد و بيکی از حجره‌های آن وارد گرديد. فرش آن
</p>
<p style="direction:rtl;">حجره عبارت از حصير پاره بود. ملّا حسين پس از نماز و دعا بدرگاه خدا
</p>
<p style="direction:rtl;">خود را بعبای خويش پيچيده و خوابيد. شخص مأمور مراتب را بسيّد
</p>
<p style="direction:rtl;">معروض داشت روز ديگر سيّد مبلغ صد تومان برای ملّا حسين فرستاد و از
</p>
<p style="direction:rtl;">او بسيار عذر خواهی نمود که در خور مقام و لايق احترامش خدمتی باو
</p>
<p style="direction:rtl;">نتوانست انجام بدهد. ملّا حسين از قبول پول خود داری کرد و بگماشتهء
</p>
<p style="direction:rtl;">سيّد گفت بدانشمند بزرگوار از طرف من بگو مهربانی و محبّت شما که با
</p>
<p style="direction:rtl;">آن مقام بلند و رتبهء ارجمند بينوای غريبی مثل مرا مورد اکرام قرار
</p>
<p style="direction:rtl;">داديد برای من کفايت ميکند مرا احتياجی بپول نيست زيرا برای اجر و مزدی
</p>
<p style="direction:rtl;">اقدام باين سفرننمودم " اِنّما نُطْعِمُکُمْ لِوَجهِ اللّهِ لا نُريدُ مِنکُم
</p>
<p style="direction:rtl;">ص ٢٠
</p>
<p style="direction:rtl;">جَزاءً وَ لا شُکوراً " ( قرآن ٧٦ : ١٠ ) اميدوارم رياست دنيويّه هيچوقت آن
</p>
<p style="direction:rtl;">عالم جليل را از اعتراف بحقّ و حقيقت ممانعت ننمايد.
</p>
<p style="direction:rtl;">حاجی سيّد محمّد باقر رشتی قبل از سال ستّين که سنهء ظهور و دعوت
</p>
<p style="direction:rtl;">باب است وفات نمود و تا آخرين مرحلهء حيات از مساعدت و نصرت
</p>
<p style="direction:rtl;">سيّد کاظم لحظه‌ای کوتاهی نکرد و پيوسته بتعريف و تمجيد مشغول بود .
</p>
<p style="direction:rtl;">ملّا حسين بعد از انجام مأموريّت در اصفهان نامهء سيّد را برای استاد
</p>
<p style="direction:rtl;">بزرگوار خويش فرستاد و در صدد بر آمد که بمشهد سفر کند و ميرزا
</p>
<p style="direction:rtl;">عسکری را هم ملاقات نمايد. چون نامهء سيّد، بسيّد کاظم رسيد فوراً بملّا
</p>
<p style="direction:rtl;">حسين جواب نگاشت و زحمات او را تقديری شايان کرد و صورت فتوای
</p>
<p style="direction:rtl;">سيّد محمّد باقر را در بين درس برای شاگردان خواند و نامهء را هم که در
</p>
<p style="direction:rtl;">جواب ملّا حسين نگاشته بود نيز برای شاگردان قرائت نمود. مدح بسيار
</p>
<p style="direction:rtl;">و تمجيد بيشمار از اخلاق مرضيّه و استعداد شديد او نمود و باندازه ا‌ی در
</p>
<p style="direction:rtl;">تمجيد ملّا حسين زبان گشود که برخی از شاگردان پنداشتند که موعود
</p>
<p style="direction:rtl;">منتظری که دائما استادشان بقرب ظهور او اشارت ميکند همان ملّا حسين
</p>
<p style="direction:rtl;">است. مکتوب سيّد رشتی برای ملّا حسين اثر عظيمی داشت و او را بر
</p>
<p style="direction:rtl;">مقاومت در مقابل هجوم اعداء ثابت‌تر ميساخت. از خلال آن مکتوب چنان
</p>
<p style="direction:rtl;">بنظر ميآمد که ديگر ملّا حسين در اين جهان بملاقات استاد خود نائل نخواهد
</p>
<p style="direction:rtl;">شد زيرا سيّد رشتی درضمن مراسله از ملّا حسين که شاگرد منتخب و
</p>
<p style="direction:rtl;">محبوب او بود خدا حافظی کرده بود.
</p>
<p style="direction:rtl;">سيّد کاظم رشتی ميدانست که ظهور موعود نزديک است و از طرفی
</p>
<p style="direction:rtl;">يقين داشت که حجبات بسيار و موانع متعدّده موجود است که سبب عدم
</p>
<p style="direction:rtl;">عرفان مردم خواهد گرديد بنا بر اين همّت گماشت که با نهايت حکمت
</p>
<p style="direction:rtl;">حجبات را مرتفع سازد و نفوس را برای ساعت ظهور آماده و مستعدّ نمايد.
</p>
<p style="direction:rtl;">پيوسته بشاگردان خود ميگفت موعود منتظر از جابلقا و جابلصا نخواهد
</p>
<p style="direction:rtl;">ص ٢١
</p>
<p style="direction:rtl;">آمد بلکه آن بزرگوار الان در ميان شما است با چشم خود او را می‌بينيد ولی
</p>
<p style="direction:rtl;">او را نمی شناسيد. از اولاد رسول (ص) و از بنی هاشم است. جوان است
</p>
<p style="direction:rtl;">دارای علم لدنّی است دانش او از تعاليم شيخ احمد نيست بلکه دارای علم
</p>
<p style="direction:rtl;">الهی است علم من نسبت باو مانند قطره نسبت بدرياست من مانند ذرّهء
</p>
<p style="direction:rtl;">خاکم و او خداوند پاک قامت حضرتش متوسّط است از استعمال دخان بر
</p>
<p style="direction:rtl;">کنار است.
</p>
<p style="direction:rtl;">بعضی از شاگردان خيال ميکردند که موعود خود سيّد کاظم است و
</p>
<p style="direction:rtl;">علامات را يک يک با او منطبق ميساختند. يکی از شاگردان سيّد اين مطلب
</p>
<p style="direction:rtl;">را اظهار کرد سيّد کاظم بحدّی خشمناک گشت که نزديک بود او را از جرگهء
</p>
<p style="direction:rtl;">شاگردان خويش بيرون کند. اين شاگرد که نامش ملّا مهدی خوئی بود از
</p>
<p style="direction:rtl;">سيّد رجاء کرد که او را عفو فرمايد و از گناه خويش استغفار نمود.
</p>
<p style="direction:rtl;">شيخ حسن زنوزی برای من حکايت کرد و گفت من نيز از آن اشخاصی
</p>
<p style="direction:rtl;">بودم که سيّد کاظم را شخص موعود ميپنداشتم و پيوسته از خدا درخواست
</p>
<p style="direction:rtl;">ميکردم که اگر براه باطل رفته‌ام مرا آگاه کند. بدرجه ای مضطرب بودم که
</p>
<p style="direction:rtl;">چند روز از خورد و خواب محروم شدم.
</p>
<p style="direction:rtl;">پيوسته بخدمت سيّد مشغول بودم و نهايت تعلّق را باو داشتم. يکروز
</p>
<p style="direction:rtl;">صبح زود ملّا نوروز که از گماشتگان سيّد بود مرا از خواب بيدار کرد
</p>
<p style="direction:rtl;">و گفت دنبال من بيا. من برخاستم و با هم بمنزل سيّد کاظم رفتيم. سيّد را
</p>
<p style="direction:rtl;">ديدم لباسهای خود را پوشيده و عبا بدوش افکنده مثل اينکه ميخواهد بمحلّی
</p>
<p style="direction:rtl;">برود بمن فرمود شخص بزرگواری وارد شده ميخواهم با تو بديدن
</p>
<p style="direction:rtl;">او برويم. هوا متدرّجاً روشن ميشد. براه افتاديم از کوچه‌های کربلا گذر
</p>
<p style="direction:rtl;">کرديم تا بمنزلی رسيديم جوانی دم در ايستاده بود عمّامهء سبزی برسر
</p>
<p style="direction:rtl;">داشت و چندان آثار لطف و تواضع در سيمای او آشکار بود که بوصف نيايد
</p>
<p style="direction:rtl;">مثل اينکه انتظار ورود ما را ميکشيد چون نزديک شديم با کمال و قار بطرف ما
</p>
<p style="direction:rtl;">ص ٢٢
</p>
<p style="direction:rtl;">آمد سيّد را در آغوش کشيد و نهايت محبّت و لطف را نسبت باو ابراز
</p>
<p style="direction:rtl;">فرمود. سيّد کاظم هم نهايت احترام را نسبت بآن جوان مراعات کرد در
</p>
<p style="direction:rtl;">مقابل او ساکت ايستاده بود و سر بزير افکنده وارد منزل شديم از پلّه‌ها
</p>
<p style="direction:rtl;">بالا رفته باطاقی ورود نموديم که مقداری گلهای خوش بو در آن موجود و هوا
</p>
<p style="direction:rtl;">را معطّر نموده بود. جوان ما را بنشستن دعوت کرد سراپای ما را سرور و
</p>
<p style="direction:rtl;">نشاط گرفته بود. در وسط اطاق ظرفی مملوّ از شربت بود و ليوان نقره ای
</p>
<p style="direction:rtl;">پهلوی آن ظرف گذاشته بودند جوان ميزبان ليوان را پر از شربت کرد
</p>
<p style="direction:rtl;">بسيّد کاظم عنايت کرد و فرمود " وَ سَقاهُم رَبُّهُم شَراباً طَهُوراً "
</p>
<p style="direction:rtl;">( قرآن ٧٦ : ٢٢ ) سيّد ظرف شربت را از دست جوان گرفت و تا آخرين جرعه
</p>
<p style="direction:rtl;">سرکشيد و چنان سروری در چهره‌اش ظاهر شد که وصف آن ممکن نيست. ميزبان
</p>
<p style="direction:rtl;">جوان ظرفی از شربت بمن عطا فرمود ولی بيانی نفرمود. مذاکرات بين
</p>
<p style="direction:rtl;">سيّد و جوان مزبور مدّتی جريان داشت و جوان پيوسته با آيات قرآن جواب
</p>
<p style="direction:rtl;">سيّد را ميفرمود و پس از زمانی برخاستيم. ميزبان ما تا دم در ما را
</p>
<p style="direction:rtl;">ص ٢٣
</p>
<p style="direction:rtl;">مشايعت کرد و نهايت احترام را نسبت بما مراعات نمود. جلال و جمال آن
</p>
<p style="direction:rtl;">جوان بی‌اندازه مرا متعجّب ساخت. مطلب ديگر نيز بر تعجّب من افزود
</p>
<p style="direction:rtl;">و آن اين بود که ديدم سيّد کاظم از ظرف نقره شربت آشاميد با آنکه در
</p>
<p style="direction:rtl;">شريعت اسلام استعمال ظروف نقره و طلا حرام است. هر چه خواستم علّت
</p>
<p style="direction:rtl;">احترام زائد از حدّ سيّد را نسبت بآن جوان سؤال کنم ممکن نشد. احترام
</p>
<p style="direction:rtl;">سيّد نسبت بآن جوان بيش از احترامی بود که نسبت بمقام سيّد الشّهداء
</p>
<p style="direction:rtl;">مراعات مينمود. پس از سه روز همان جوان وارد محضر سيّد شد و نزديک
</p>
<p style="direction:rtl;">در جلوس نمود با نهايت ادب و وقار درس سيّد را گوش ميداد بمحض اينکه
</p>
<p style="direction:rtl;">چشم سيّد کاظم بر آن جوان افتاد سکوت اختيار کرد. يکی از شاگردان
</p>
<p style="direction:rtl;">خواهش نمود که بيان خود را ادامه دهد. سيّد باو فرمود چه بگويم. سپس
</p>
<p style="direction:rtl;">بطرف آن جوان متوجّه شده و گفت حقّ از آن نور آفتابی که بر آن دامن
</p>
<p style="direction:rtl;">افتاده است آشکارتر است. من چون نظر کردم ديدم نور آفتاب بر دامن آن
</p>
<p style="direction:rtl;">جوان بزرگوار افتاده. دو مرتبه همان شخص از سيّد پرسيد چرا اسم
</p>
<p style="direction:rtl;">موعود را بما نميگوئيد و شخص او را بما نشان نميدهيد. سيّد با انگشت
</p>
<p style="direction:rtl;">خويش بگلوی خود اشارت کرد و مقصودش اين بود که اگر نام موعود را
</p>
<p style="direction:rtl;">بگويم و شخص او را معرّفی کنم فوراً من و او هر دو بقتل خواهيم رسيد.
</p>
<p style="direction:rtl;">چيزيکه بيشتر بر حيرت من افزود اين بود که مکرّر سيّد کاظم ميفرمود
</p>
<p style="direction:rtl;">مردم بقدری گمراهند که اگر من موعود را بآنها معرّفی کنم و او را بآنها
</p>
<p style="direction:rtl;">نشان بدهم و بگويم محبوب من و شما اينست همه در مقام انکار بر ميآيند
</p>
<p style="direction:rtl;">و او را قبول نميکنند. با آنکه سيّد کاظم رشتی بانگشت خويش بدامن آن
</p>
<p style="direction:rtl;">جوان اشاره کرد معذلک هيچکس مقصود او را از اين اشاره نفهميد. من کم
</p>
<p style="direction:rtl;">کم دانستم که سيّد کاظم شخص موعود نيست. پيوسته دربارهء آن جوان
</p>
<p style="direction:rtl;">تفکّر ميکردم که کيست و اين همه جذابيّت او از کجا است بارها خواستم از
</p>
<p style="direction:rtl;">سيّد کاظم دربارهء آن جوان چيزی بپرسم لکن وقار و جلالت سيّد مرا از
</p>
<p style="direction:rtl;">ص ٢٤
</p>
<p style="direction:rtl;">سؤال باز داشت. سيّد کاظم چندين مرتبه بمن فرمود " ای شيخ حسن خوشا
</p>
<p style="direction:rtl;">بحال تو که اسمت حسن است آغاز حالت حسن است عاقبتت هم حسن است.
</p>
<p style="direction:rtl;">بحضور شيخ احمد احسائی رسيدی و با من مدّتی را گذراندی در آينده نيز
</p>
<p style="direction:rtl;">بشادمانی بزرگی خواهی رسيد و چيزی خواهی ديد که هيچ چشمی نديده
</p>
<p style="direction:rtl;">و هيچ گوشی نشنيده و بقلب کسی خطور نکرده ".
</p>
<p style="direction:rtl;">بارها در صدد برآمدم که با آن سيّد جوان ملاقات کنم و از نام و نسبش
</p>
<p style="direction:rtl;">جويا شوم. چند مرتبه او را ديدم که در حرم سيّد الشّهداء غرق مناجات و دعا
</p>
<p style="direction:rtl;">بود بهيچ کس نظری نداشت اشک از چشمانش ميريخت و کلماتی در نهايت
</p>
<p style="direction:rtl;">ص ٢٥
</p>
<p style="direction:rtl;">فصاحت از لسانش جاری ميشد که بآيات شباهت داشت. ميشنيدم که مکرّر
</p>
<p style="direction:rtl;">ميگفت يا الهی و محبوب قلبی حالت او بطوری بود که اغلب نماز گزاران
</p>
<p style="direction:rtl;">صلات خويش را ناتمام گذاشته و بکلمات و بيانات آن جوان توجّه مينمودند
</p>
<p style="direction:rtl;">و از خشوع و خضوع او حيرت ميکردند. گريهء او سبب ميشد که همه را
</p>
<p style="direction:rtl;">گريان ميساخت. طرز زيارت و عبادت را از او ميآموختند. سيّد جوان پس
</p>
<p style="direction:rtl;">از انجام اعمال يکسره بمنزل خود ميرفت و با هيچکس تکلّم نميفرمود. چند
</p>
<p style="direction:rtl;">مرتبه خواستم با آن حضرت مذاکره کنم بمحض اينکه نزديک او ميرفتم
</p>
<p style="direction:rtl;">قوّه ای نهانی مرا باز ميداشت که وصف آنرا نميتوانم گفت. بعد از جستجوی
</p>
<p style="direction:rtl;">و تفحّص همينقدر دانستم که اين جوان از تجّار شيراز است در جرگهء
</p>
<p style="direction:rtl;">علما داخل نيست خودش و اقوامش نسبت بشيخ احمد و سيّد کاظم نظری
</p>
<p style="direction:rtl;">خاصّ دارند. بعدها شنيدم که بنجف مسافرت کرده و از آنجا بشيراز خواهد
</p>
<p style="direction:rtl;">رفت.
</p>
<p style="direction:rtl;">آن جوان هميشه درنظرمن بود علاقهء شديدی باو پيدا کرده بودم.
</p>
<p style="direction:rtl;">بعد از چندی که شنيدم جوانی در شيراز ادّعای بابيّت کرده بقلبم گذشت که
</p>
<p style="direction:rtl;">اين همان جوان بزرگوار است که قبلاً او را در کربلا ديده‌ام. بعد از استماع
</p>
<p style="direction:rtl;">نداء از کربلا به شيراز رفتم ولی آن حضرت بمکّه سفر کرده بودند. پس از
</p>
<p style="direction:rtl;">اينکه مراجعت فرمود بحضور او مشرّف شدم و پيوسته سعی ميکردم که از
</p>
<p style="direction:rtl;">ملازمين حضرتش باشم. وقتيکه در قلعهء ماکو حبس شدند در مدّت نه ماه
</p>
<p style="direction:rtl;">که در آن زندان بودند هر ماه يکدوره قرآن را تفسير ميفرمودند و باين
</p>
<p style="direction:rtl;">ترتيب نه دوره تفسير قرآن از لسان مبارکش جاری شد. اين تفسيرها را
</p>
<p style="direction:rtl;">در نزد سيّد ابراهيم خليل بامانت سپردند که پنهان دارد تا زمان نشرش
</p>
<p style="direction:rtl;">برسد ( هنوز معلوم نيست اين تفسيرها کجا است ). يکروز حضرت باب از
</p>
<p style="direction:rtl;">من سؤال فرمودند که آيا در نظر تو اين تفسيرها جالب و جاذب است يا
</p>
<p style="direction:rtl;">تفسير احسن القصص من عرض کردم تفسير احسن القصص قوّت و بهجتش
</p>
<p style="direction:rtl;">ص ٢٦
</p>
<p style="direction:rtl;">بيشتر است حضرت تبسّمی کرده فرمودند تو هنوز بلهجهء اين تفسيرها
</p>
<p style="direction:rtl;">آگاه نيستی حقايقی در ضمن اين تفاسير موجود است که شخص مجاهد را
</p>
<p style="direction:rtl;">بمقصود و مطلوب خويش ميرساند. مدّتی در حضور مبارک بودم تا واقعهء
</p>
<p style="direction:rtl;">قلعهء طبرسی اتّفاق افتاد. چون حضرت باب آن واقعه را استماع نمودند
</p>
<p style="direction:rtl;">جميع اصحابرا مأمور کردند که بقلعهء طبرسی بشتابند و بنصرت حضرت
</p>
<p style="direction:rtl;">قدّوس قيام کنند. يکروز بمن فرمودند اگر حبس جبل شديد ( قلعهء چهريق )
</p>
<p style="direction:rtl;">نبود من خود بنصرت جناب قدّوس ميشتافتم امّا تو بايد بکربلا بروی
</p>
<p style="direction:rtl;">ص ٢٧
</p>
<p style="direction:rtl;">و در آنجا بمانی تا وقتيکه جمال حسين موعود را بچشم خود ببينی
</p>
<p style="direction:rtl;">اين عنايت بصرف فضل برای تو مقدّر شده. تو بقلعه طبرسی نبايد
</p>
<p style="direction:rtl;">بروی بکربلا برو و چون چشمت بجمال موعود روشن شد مراتب
</p>
<p style="direction:rtl;">خضوع و محبّت مرا بحضور مبارکش ابلاغ کن. سپس بمن
</p>
<p style="direction:rtl;">فرمودند يقين بدان که مأموريّت بزرگی بتو داده‌ام اين موهبت را
</p>
<p style="direction:rtl;">حقير مشمار و اين فخر و شرف را که نصيب تو شده هرگز
</p>
<p style="direction:rtl;">فراموش مکن.
</p>
<p style="direction:rtl;">من بکربلا مسافرت کردم و مطابق امر مبارک در آن شهر متوقّف شدم
</p>
<p style="direction:rtl;">و پيوسته مراقب بودم که آنچه را فرموده‌اند ظاهر شود. چون اقامت من
</p>
<p style="direction:rtl;">در کربلا طولانی بود برای آنکه سوء ظنّی نسبت بمن برای کسی پيدا نشود
</p>
<p style="direction:rtl;">متأهّل شدم و از کتابت معيشت خويش را اداره ميکردم. پيروان شيخ احمد
</p>
<p style="direction:rtl;">که مؤمن بحضرت باب نشده بودند مرا خيلی اذيّت ميکردند منهم صبر
</p>
<p style="direction:rtl;">ميکردم. پس از چندی شهادت حضرت باب پيش آمد. شانزده ماه و بيست
</p>
<p style="direction:rtl;">و دو روز کم که از شهادت حضرت باب گذشت يعنی روز عرفه ( روز نهم
</p>
<p style="direction:rtl;">ذی الحجّه ) سال ١٢٦٧ هجری برای زيارت سيّد الشّهداء رفتم در ميان حرم
</p>
<p style="direction:rtl;">جوانی را ديدم که صورتی جميل داشت و دارای وقار و جلال بود. اندامی
</p>
<p style="direction:rtl;">متناسب موی‌های سياهش بر شانه‌هايش ريخته و تبسّمی زيبا در
</p>
<p style="direction:rtl;">لبهايش پيدا بود مشاهدهء آن جوان تأثير شديدی در من نمود. من در آنوقت
</p>
<p style="direction:rtl;">خيلی پير و ناتوان بودم جوان مزبور بطرف من آمد دست مرا گرفت و با
</p>
<p style="direction:rtl;">صوتی دلربا فرمود " تصميم گرفتم که در تمام کربلا بابی بودن ترا اعلام
</p>
<p style="direction:rtl;">کنم " همانطور که دست مرا گرفته بود با هم براه افتاديم تا ببازار رسيديم
</p>
<p style="direction:rtl;">بالاخره بمن فرمود " سپاس خداونديرا که ترا در کربلا نگاهداشت تا با چشم
</p>
<p style="direction:rtl;">خود حسين موعود را مشاهده نمودی" چون اين را شنيدم وعدهء حضرت باب
</p>
<p style="direction:rtl;">را بياد آوردم اهتزازی عجيب در من پيدا شد و بيم آن بود که اين راز را
</p>
<p style="direction:rtl;">ص ٢٨
</p>
<p style="direction:rtl;">بجميع خلق آشکار کنم لکن آن بزرگوار بآهستگی فرمود " بايد صبر کنی
</p>
<p style="direction:rtl;">هنوز موقع نرسيده مطمئنّ باش " از آن ساعت ببعد تمام غم و غصّهء من از
</p>
<p style="direction:rtl;">بين رفت و سرور بی‌پايانی قلب مرا فرا گرفت. هر چند بر حسب ظاهر
</p>
<p style="direction:rtl;">فقير بودم لکن جميع ثروت دنيا را با ثروت معنوی که داشتم برابر نميديدم
</p>
<p style="direction:rtl;">اين نعمت را خداوند بفضل خويش به من عنايت فرمود. ( گفتار زنوزی
</p>
<p style="direction:rtl;">بپايان رسيد حال بشرح مطلب سابق ميپردازيم ).
</p>
<p style="direction:rtl;">سيّد کاظم رشتی در کتاب شرح قصيده و کتاب شرح خطبه بکنايه
</p>
<p style="direction:rtl;">و اشاره اسم حضرت بهاءاللّه را ذکر فرموده و در آخرين رساله(ای) که نگاشت
</p>
<p style="direction:rtl;">حضرت باب را بلقب ذکر اللّه الأعظم ياد کرده و در آن کتاب اين دو شعر
</p>
<p style="direction:rtl;">را خطاب بحضرت ذکر معروض داشته .
</p>
<p style="direction:rtl;">اخاف عليک من قومی و منّی و منک و من مکانک و الزّمان
</p>
<p style="direction:rtl;">و لی انّی وضعتک فی عيونی الی يوم القيامة ما کفانی
</p>
<p style="direction:rtl;">سيّد رشتی با نهايت شجاعت در مقابل اهل فتور استقامت ميفرمود
</p>
<p style="direction:rtl;">و هر گونه اذيّت و آزاری را تحمّل ميکرد. آخر کار خداوند جميع معاندين
</p>
<p style="direction:rtl;">او را هلاک کرد و دشمنانش را ذليل و خوار ساخت.
</p>
<p style="direction:rtl;">پيروان سيّد ابراهيم قزوينی در آن ايّام برای آنکه اذيّتی بسيّد رشتی
</p>
<p style="direction:rtl;">برسانند بهر وسيله متشبّث ميشدند و بجهة اينکه او را بدنام کنند بانواع
</p>
<p style="direction:rtl;">دسائس ميپرداختند. از جمله جمعی بسيار از اهل فساد و اشرار بهم
</p>
<p style="direction:rtl;">پيوسته حکومت کربلا را که از طرف سلطان عثمانی تعيين شده بود از
</p>
<p style="direction:rtl;">شهر بيرون کردند و فتنه و فسادی برپا داشتند. حکومت مرکزی جمعی از
</p>
<p style="direction:rtl;">سپاهيان را فرستاد تا آشوب را تسکين دهند و آتش فتنه را خاموش
</p>
<p style="direction:rtl;">سازند. سپاهيان، کربلا را محاصره کردند و بسيّد رشتی پيغام دادند که
</p>
<p style="direction:rtl;">اقدامی فرمايد و آن فتنه را تسکين بخشد و اشرار را اطمينان دهد که اگر
</p>
<p style="direction:rtl;">از شرارت دست بردارند در امان خواهند بود و گرنه بهلاکت خواهند رسيد.
</p>
<p style="direction:rtl;">ص ٢٩
</p>
<p style="direction:rtl;">اين پيغام چون بسيّد رشتی رسيد رؤسای اهل فساد را احضار فرمود و با
</p>
<p style="direction:rtl;">نهايت صدق و اخلاص بنصيحت آنان پرداخت و طوری گفتگو کرد که
</p>
<p style="direction:rtl;">اشرار دست از شرارت برداشتند و قول دادند که تسليم حکومت شوند
</p>
<p style="direction:rtl;">و مشمول عفو و امان گردند. لکن چون از محضر سيّد رشتی بيرون رفتند
</p>
<p style="direction:rtl;">دشمنان سيّد آنانرا تحريک نمودند و بشرارت وادار کردند اهل شهر را
</p>
<p style="direction:rtl;">بمقاومت با قوای دولتی شبانه تحريص نمودند و برای اطمينان آنها
</p>
<p style="direction:rtl;">سخنانی چند بهم بافتند از جمله آنکه يکی گفت من حضرت عبّاس (ع) را
</p>
<p style="direction:rtl;">در خواب ديدم که فرمود باهل کربلا بگو با قوای دولتی جهاد کنند و مطمئنّ
</p>
<p style="direction:rtl;">باشند که منصور و مظفّرند مردم نادان باين سخنان فريفته شدند
</p>
<p style="direction:rtl;">و نصايح سيّد رشتی را فراموش کردند و بفساد اقدام نمودند. سيّد رشتی
</p>
<p style="direction:rtl;">چون چنين ديد نامه ای بسردار سپاه نجيب پاشا فرستاد و او را از حقيقت
</p>
<p style="direction:rtl;">امر آگاه ساخت نجيب پاشا از سيّد رشتی درخواست نمود که ثانياً مردم را
</p>
<p style="direction:rtl;">نصيحت کند و بآنها بگويد که در فلان ساعت من وارد شهر خواهم شد
</p>
<p style="direction:rtl;">و اشرار را معدوم خواهم ساخت فقط اشخاصی که بمنزل شما پناهنده
</p>
<p style="direction:rtl;">شوند در امان خواهند بود. سيّد کاظم گفتار نجيب پاشا را در شهر منتشر
</p>
<p style="direction:rtl;">ساخت. دشمنان سيّد باستهزاء و تمسخر پرداختند. سيّد چون اين بشنيد
</p>
<p style="direction:rtl;">فرمود " إنّ مَوعِدَهُم الصّبح أَلَيْسَ الصّبح بِقَريبٍ " ( قرآن ١١ : ٨٤ ) صبح
</p>
<p style="direction:rtl;">روز بعد قوای دولتی بشهر حمله کردند و ديوارها را خراب نمودند دست
</p>
<p style="direction:rtl;">بکشتن مردم بگشادند و بغارت و يغما پرداختند جمعی از مردم بحرم
</p>
<p style="direction:rtl;">سيّد الشّهداء (ع) و برخی بحرم حضرت عبّاس (ع) پناهنده شدند بعضی از
</p>
<p style="direction:rtl;">دوستان و آشنايان سيّد هم بمنزل او پناه بردند. جا تنگ شد سيّد کاظم
</p>
<p style="direction:rtl;">منازل مجاور منزل خود را نيز ملجاء پناهندگان ساخت با اينهمه جمعيّت
</p>
<p style="direction:rtl;">خيلی زياد بود و پس از حصول آرامش معلوم شد که بيست نفر بواسطهء
</p>
<p style="direction:rtl;">تنگی جا و شدّت فشار جمعيّت وفات يافته‌اند سپاهيان بقتل و غارت
</p>
<p style="direction:rtl;">ص ٣٠
</p>
<p style="direction:rtl;">پرداختند و حتّی اشخاصی را که بحرم حضرت سيّد الشّهداء (ع) و
</p>
<p style="direction:rtl;">حضرت عبّاس پناهنده شده بودند مقتول ساختند هزاران نفر را کشتند
</p>
<p style="direction:rtl;">بدرجه ای که خون مقتولين در صحن دو حرم جاری شد در تمام کربلا
</p>
<p style="direction:rtl;">پناهگاهی جز منزل سيّد رشتی نبود. اين واقعه که غضب الهی بود برای آن
</p>
<p style="direction:rtl;">وقوع يافت تا مخالفين سيّد رشتی باهميّت مقام او پی ببرند. حصول اين
</p>
<p style="direction:rtl;">حادثه در روز هشتم ذی الحجّهء سال ١٢٥٨ قمری بود.
</p>
<p style="direction:rtl;">سيّد رشتی شاگرد بسيار داشت از جمله چند نفر بودند در نهايت
</p>
<p style="direction:rtl;">غرور و مکر که ظاهر خود را ميآراستند و چنان می پنداشتند که مخزن
</p>
<p style="direction:rtl;">اسرار شيخ و سيّد هستند. در مجلس درس هميشه اين چند نفر در صف
</p>
<p style="direction:rtl;">اوّل می نشستند سيّد در ظاهر از آنان احترام مينمود ولی در باطن
</p>
<p style="direction:rtl;">بحقيقت حال آنها آگاه بود و گاهی بکنايه بحالت باطنی و غرور و عجز آنها
</p>
<p style="direction:rtl;">از فهم اسرار الهيّه اشاره ميکرد. از جمله ميفرمود تا کسی از من متولّد
</p>
<p style="direction:rtl;">نشود گفتار مرا نمی فهمد. و نيز ميفرمود دنيا گوش شنوا ندارد من
</p>
<p style="direction:rtl;">نميتوانم سرّ واقعی را مکشوف سازم زيرا مردم طاقت آنرا ندارند و گاهی
</p>
<p style="direction:rtl;">اين شعر را ميخواند.
</p>
<p style="direction:rtl;">و کلّ يدّعی وصلاً بليلی و ليلی لا تقرّ لهم بذاکا
</p>
<p style="direction:rtl;">اذا انبجست دموع من ماق تبيّن من بکی ممّن تباکی
</p>
<p style="direction:rtl;">گاهی ميفرمود حضرت موعودی که پس از من ظاهر ميشود از خاندان
</p>
<p style="direction:rtl;">نبوّت است، اولاد فاطمه است، قامتش متوسّط است، از عيوب و امراض
</p>
<p style="direction:rtl;">جسمانيّه دور و برکنار است.
</p>
<p style="direction:rtl;">از شيخ ابو تراب شنيدم ميگفت که من و چند نفر ديگر از شاگردان
</p>
<p style="direction:rtl;">سيّد از بيانات آن بزرگوار دانستيم که حضرت موعود دارای عيوب
</p>
<p style="direction:rtl;">جسمانيّه نيست و فهميديم که اگر از اينگونه نفوس کسی مدّعی مقامی
</p>
<p style="direction:rtl;">شود ادّعايش باطل است زيرا چند نفر در بين شاگردان سيّد بودند که
</p>
<p style="direction:rtl;">ص ٣١
</p>
<p style="direction:rtl;">با وجود دارا بودن عيوب جسمانی چنان می پنداشتند که بعد از سيّد رشتی
</p>
<p style="direction:rtl;">قائم مقام و جانشين او خواهند شد. يکی از آنها ميرزا کريم خان پسر
</p>
<p style="direction:rtl;">ابراهيم خان قاجار کرمانی بود اين شخص اعور و کوسه بود. ديگری ميرزا
</p>
<p style="direction:rtl;">حسن گوهر بود که بی‌اندازه فربه و سمين بود. سوّمی ميرزا محيط شاعر
</p>
<p style="direction:rtl;">کرمانی که خيلی دراز و بی‌اندازه باريک بود. اين سه نفر از همه بيشتر
</p>
<p style="direction:rtl;">آرزوی خلافت سيّد را داشتند با آنکه هر سه دارای عيب جسمانی بودند.
</p>
<p style="direction:rtl;">سيّد هم غالباً بکنايه مطالبی بآنها ميفرمود و اشاره ميکرد باينکه اينها
</p>
<p style="direction:rtl;">ايمانی ندارند مغرورند ادّعاها خواهند کرد نادانی و حماقت خود را بزودی
</p>
<p style="direction:rtl;">آشکار خواهند ساخت. امّا حاجی کريمخان چند سال در محضر سيّد استفاده
</p>
<p style="direction:rtl;">کرد بالاخره از او اجازه خواست که در کرمان اقامت کند و بياری اسلام
</p>
<p style="direction:rtl;">و ارتقای مرتبهء آن و انتشار احاديث ائمّهء هدی مشغول شود. من يکروز در
</p>
<p style="direction:rtl;">کتابخانهء سيّد رشتی بودم شخصی وارد شد و کتابی را که حاجی کريم خان
</p>
<p style="direction:rtl;">تأليف کرده بود بسيّد رشتی داد که آنرا بخواند و تقريظی باو بنويسد
</p>
<p style="direction:rtl;">سيّد رشتی بعضی از فصول آن کتابرا مطالعه فرمود و بآن شخص ردّ
</p>
<p style="direction:rtl;">کرد و گفت به کريمخان بگو که خود او از ديگران برای تقدير و تقريظ کتابش
</p>
<p style="direction:rtl;">تواناتر و سزاوارتر است. چون آن شخص از حضور سيّد مرخّص شد
</p>
<p style="direction:rtl;">و رفت سيّد با صدای غم انگيزی فرمود خدا کريم خان را لعنت کند. چند
</p>
<p style="direction:rtl;">سال با من بسربرد حالا که از من جدا شده يگانه غرضش اينست که بعد از
</p>
<p style="direction:rtl;">چند سال درس و بحث کتابی را که شامل قواعد بيد‌ينی و کفر است
</p>
<p style="direction:rtl;">منتشر سازد و از منهم ميخواهد که او را تقريظ بنگارم و تمجيد نمايم. با
</p>
<p style="direction:rtl;">بعضی از اشخاص بيد‌ين همدست شده که در کرمان مرکز رياست خود را
</p>
<p style="direction:rtl;">استوار کند تا چون من از اين عالم بروم زمام رياست را بدست بگيرد. چه
</p>
<p style="direction:rtl;">کار خطائی ميکند چه خيال باطلی دارد. نسيم وحی الهی در فصل بهار
</p>
<p style="direction:rtl;">هدايت خواهد وزيد و آتش او را خاموش خواهد کرد. نتيجه‌ای جز خسران
</p>
<p style="direction:rtl;">ص ٣٢
</p>
<p style="direction:rtl;">نخواهد ديد. من بتو ای شيخ ابو تراب حالا ميگويم که تمام اين مطالبی را که
</p>
<p style="direction:rtl;">گفتم از کريم خان خواهی ديد از خدا ميخواهم که ترا از شرّ اين دجّالی که با
</p>
<p style="direction:rtl;">حضرت موعود در آينده مخالفت خواهد کرد محافظت فرمايد. بعد فرمود
</p>
<p style="direction:rtl;">آنچه را گفتم در خاطر نگهدار و بکسی
</p>
<p style="direction:rtl;">اظهار مکن تا روز قيامت فرا رسد
</p>
<p style="direction:rtl;">يعنی همان روزی که دست غيب
</p>
<p style="direction:rtl;">اسرار قلوب و نوايای پنهانی اشخاص
</p>
<p style="direction:rtl;">را مکشوف خواهد داشت. تو در آنروز
</p>
<p style="direction:rtl;">با نهايت قوّت امر اللّه را نصرت
</p>
<p style="direction:rtl;">نما و آنچه را ديدی و شنيدی در
</p>
<p style="direction:rtl;">آنروز برای سايرين نقل کن.
</p>
<p style="direction:rtl;">شيخ ابو تراب در ابتدای ظهور
</p>
<p style="direction:rtl;">حضرت باب مؤمن شد و تا مدّتی
</p>
<p style="direction:rtl;">ايمان خود را مستور ميداشت تا آخر
</p>
<p style="direction:rtl;">کار شعلهء ايمانش زبانه کشيد و در
</p>
<p style="direction:rtl;">زندان طهران در همان سياه چاليکه
</p>
<p style="direction:rtl;">حضرت بهاءاللّه محبوس بودند
</p>
<p style="direction:rtl;">گرفتار شد و بدرجهء منيعهء شهادت فائز گرديد.
</p>
<p style="direction:rtl;">باری سيّد رشتی در اواخر ايّام گاهی بصراحت و گاهی بکنايه پيروان
</p>
<p style="direction:rtl;">خويش را موعظه ميفرمود و بآنها ميگفت ای دوستان من زنهار زنهار
</p>
<p style="direction:rtl;">فريب دنيا را مخوريد، خدا را فراموش نکنيد، چشم از دنيا و لذّات آن
</p>
<p style="direction:rtl;">بپوشيد و بجستجوی موعود الهی پردازيد، باطراف منتشر شويد، از خدا
</p>
<p style="direction:rtl;">بخواهيد که شما را هدايت کند. از پای ننشينيد تا بلقای وجود مقدّسی که
</p>
<p style="direction:rtl;">در پس پردهء عظمت و جلال مستور است مشرّف شويد. در محبّتش ثابت
</p>
<p style="direction:rtl;">باشيد تا شما را در زمرهء ياران خويش در آورد خوشا بحال شما اگر در راه
</p>
<p style="direction:rtl;">ص ٣٣
</p>
<p style="direction:rtl;">او جام شهادت بنوشيد ... براستی ميگويم بعد از قائم، قيّوم ظاهر خواهد
</p>
<p style="direction:rtl;">شد و پس از باب جمال حسينی آشکار خواهد گشت ... در اينوقت سرّ کلمات
</p>
<p style="direction:rtl;">شيخ آشکار خواهد شد الخ.
</p>
<p style="direction:rtl;">رويّهء سيّد کاظم رشتی چنين بود که هر سال ماه ذی القعده از کربلا
</p>
<p style="direction:rtl;">بکاظمين مسافرت ميفرمود و برای روز عرفه بکربلا مراجعت ميکرد. از
</p>
<p style="direction:rtl;">اين جهت در اوائل ماه ذی القعده سال ١٢٥٩ قمری که آخرين سال حيات او
</p>
<p style="direction:rtl;">بود بکاظمين سفر کرد روز چهارم ماه بمسجد براثه رسيد اين مسجد در بين
</p>
<p style="direction:rtl;">بغداد و کاظمين واقع است اوّل ظهر بود مؤذّن را فرمان داد که برای نماز
</p>
<p style="direction:rtl;">ظهر اذان بگويد. روبروی در مسجد درخت خرمائی بود سيّد زير درخت
</p>
<p style="direction:rtl;">ايستاده بود ناگهان مردی عرب از مسجد بيرون آمد و بحضور سيّد شتافت
</p>
<p style="direction:rtl;">و گفت سه روز است من اينجا هستم گوسفندانم را در چراگاه نزديک اينجا
</p>
<p style="direction:rtl;">ميچرانم خوابی ديدم و مأمورم آنرا برای شما بگويم. در خواب حضرت
</p>
<p style="direction:rtl;">ص ٣٤
</p>
<p style="direction:rtl;">رسول اللّه را ديدم که بمن فرمود ای چوپان گفتار مرا درست گوش بده
</p>
<p style="direction:rtl;">و در خاطر نگهدار زيرا اين گفتار بمنزلهء امانت خداست که بتو ميسپارم
</p>
<p style="direction:rtl;">اگر بقول من رفتار کنی اجر عظيم خواهی داشت و اگر اهمال نمائی بعذاب
</p>
<p style="direction:rtl;">شديد مبتلا خواهی شد. در همينجا بمان روز سوّم يکی از اولاد من که
</p>
<p style="direction:rtl;">نامش سيّد کاظم است بهمراهی پيروان خود اينجا خواهد آمد و اوّل ظهر در
</p>
<p style="direction:rtl;">زير درخت خرما نزديک اين مسجد خواهد ايستاد. بحضور او برو، سلام
</p>
<p style="direction:rtl;">مرا باو برسان و بگو مژده باد که ساعت مرگ تو نزديک است. پس از
</p>
<p style="direction:rtl;">ص ٣٥
</p>
<p style="direction:rtl;">زيارت کاظمين فوراً بکربلا برگرد زيرا پس از سه روز از ورود بکربلا يعنی
</p>
<p style="direction:rtl;">در روز عرفه وفات خواهی کرد و طولی نميکشد که پس از وفات تو موعود
</p>
<p style="direction:rtl;">الهی ظاهر ميشود و جهانرا بنور جمال خويش منوّر ميسازد.
</p>
<p style="direction:rtl;">سيّد رشتی چون اين شنيد تبسّمی بر لبانش آشکار گرديد و فرمود ای
</p>
<p style="direction:rtl;">چوپان رؤيای تو درست است همراهان سيّد از اين گفتار غمگين شدند سيّد
</p>
<p style="direction:rtl;">بآنها فرمود شما مرا برای خاطرموعود بزرگوار دوست ميداريد با اينهمه
</p>
<p style="direction:rtl;">آيا راضی نميشويد که من بروم تا او بيايد. اين عبارت خيلی معروف است
</p>
<p style="direction:rtl;">من از ده نفر بيشتر که در آن روز حاضر بودند شنيدم که گفتند سيّد رشتی
</p>
<p style="direction:rtl;">در آن روز اين بيانرا فرمود. با اينهمه همان اشخاص که بچشم خود ديده
</p>
<p style="direction:rtl;">و بگوش خود شنيدند بعد از ظهور حضرت باب بانکار و عناد قيام کردند.
</p>
<p style="direction:rtl;">باری سيّد رشتی بکربلا برگشت و بمحض ورود مريض و بستری شد.
</p>
<p style="direction:rtl;">دشمنانش گفته‌اند که حاکم بغداد آن بزرگوار را مسموم ساخت لکن اين
</p>
<p style="direction:rtl;">قضيّه دروغ است زيرا حاکم بغداد نهايت ارادت را بسيّد رشتی داشت و
</p>
<p style="direction:rtl;">او را بزرگترين رؤسای دين ميدانست.
</p>
<p style="direction:rtl;">بهر حال در روز عرفه سال ١٢٥٩ قمری سيّد کاظم در٦٠ سالگی مطابق
</p>
<p style="direction:rtl;">خوابی که چوپان ديده بود وفات يافت. قبر مقدّسش در حرم
</p>
<p style="direction:rtl;">سيّد الشّهدا (ع)است روز وفاتش در کربلا قيامی برپا شد همان منزل که
</p>
<p style="direction:rtl;">سال گذشته پناه اهل کربلا در وقت حمله قوای دولتی بود در روز وفاتش
</p>
<p style="direction:rtl;">محلّ اندوه و غصّه بی‌پايان گرديد. پيروانش از وفات او محزون بودند
</p>
<p style="direction:rtl;">و از فراقش اندوهگين و دلخون.
</p>
<p style="direction:rtl;">ص ٣٦
</p>
<p style="direction:rtl;">فصل سوّم
</p>
<p style="direction:rtl;">بعثت حضرت اعلی
</p>
<p style="direction:rtl;">دشمنان و مخالفين جناب سيّد کاظم رشتی پس از وفات آن حضرت
</p>
<p style="direction:rtl;">جانی تازه گرفتند و برای بدست آوردن رياست بجدّ و جهد مشغول شدند
</p>
<p style="direction:rtl;">زيرا تشنهء رياست بودند و تا جناب سيّد در اين عالم بودند هيچکس
</p>
<p style="direction:rtl;">اعتنائی بآن اشخاص رياست طلب نداشت بعد از وفات سيّد مرحوم
</p>
<p style="direction:rtl;">مخالفينش جرأت و جسارت يافتند و بتفرقهء اصحاب سيّد پرداختند. خود
</p>
<p style="direction:rtl;">مدّعی مقامات شدند و بتدارک مافات اقدام نمودند. شاگردان جناب سيّد از
</p>
<p style="direction:rtl;">وفات آن بزرگوار اندوهگين و محزون بودند. طولی نکشيد که جناب ملّا
</p>
<p style="direction:rtl;">حسين بشرويه‌ای از مسافرت اصفهان و خراسان که بامر سيّد مرحوم رفته
</p>
<p style="direction:rtl;">بودند بکربلا مراجعت فرمودند. ورود ايشان بکربلا در يوم اوّل محرّم سال
</p>
<p style="direction:rtl;">١٢٦٠ هجری ( مطابق ٢٢ ژانويه ١٨٤٤ ميلادی ) بود شاگردان پريشان سيّد
</p>
<p style="direction:rtl;">دور ملّا حسين مجتمع شدند نااميدی آنها باميدواری تبديل شد و همّت
</p>
<p style="direction:rtl;">گماشتند که از محبوب بی‌نشان نشانی بيابند. جناب ملّا حسين در پهلوی
</p>
<p style="direction:rtl;">منزل مسکونی سيّد مرحوم منزلی اختيار کردند و مدّت سه روز به
</p>
<p style="direction:rtl;">سوگواری استاد خود مشغول شدند. عدّهء زيادی بملاقات ايشان شتافتند
</p>
<p style="direction:rtl;">و بتسليت و تعزيتش پرداختند زيرا مشارٌ اليه را بزرگترين شاگرد سيّد
</p>
<p style="direction:rtl;">مرحوم ميدانستند.
</p>
<p style="direction:rtl;">جناب ملّا حسين بعد از پايان ايّام سوگواری عدّه‌ای از شاگردان سيّد
</p>
<p style="direction:rtl;">مرحوم را که دارای اخلاص بودند بنزد خويش خواندند و از آنها پرسيدند
</p>
<p style="direction:rtl;">استاد بزرگوار ما در اواخر ايّام چه وصيّتی فرمود و آخرين نصيحتهای
</p>
<p style="direction:rtl;">او چه بود؟ در جواب گفتند که استاد بزرگوار نهايت تأکيد را فرمودند
</p>
<p style="direction:rtl;">و چند مرتبه بما تکرار کردند که بعد از وفاتش ترک منزل و خانمان گوئيم و
</p>
<p style="direction:rtl;">ص ٣٧
</p>
<p style="direction:rtl;">در بلاد منتشر شويم و بجستجوی حضرت موعود پردازيم و هيچ امری را
</p>
<p style="direction:rtl;">بر اين مسئله ترجيح ندهيم. قلوب خود را از هر آلايشی پاک کنيم و از
</p>
<p style="direction:rtl;">توجّه بمقاصد دنيوی برکنار باشيم. ميفرمود ظهور موعود نزديک است خود
</p>
<p style="direction:rtl;">را آماده کنيد حتّی بما فرمود حضرت موعود الان در ميان شماست ظاهر
</p>
<p style="direction:rtl;">و آشکار است ميان شما و آن بزرگوار حجابهائی مانع است قيام کنيد.
</p>
<p style="direction:rtl;">جستجو کنيد تا حجب مانعه را از ميان برداريد و بدانيد که تا نيّت خود را
</p>
<p style="direction:rtl;">خالص نکنيد و بدعا و مناجات نپردازيد و استقامت را شعار خود نسازيد
</p>
<p style="direction:rtl;">بمقصود نخواهيد رسيد زيرا خداوند در قرآن (٦٩:٢٩) ميفرمايد : " وَ الّذِينَ
</p>
<p style="direction:rtl;">جَاهَدُوا فِينا لَنَهدِيَنّهُم سُبُلَنا ".
</p>
<p style="direction:rtl;">جناب ملّا حسين چون اين بيانات را از شاگردان سيّد مرحوم شنيدند
</p>
<p style="direction:rtl;">بآنها فرمودند با وجود اينهمه تأکيدات که از استاد بزرگوار شنيده‌ايد پس
</p>
<p style="direction:rtl;">چرا تا کنون در کربلا مانده‌ايد و بجستجوی حضرت موعود نپرداخته‌ايد؟
</p>
<p style="direction:rtl;">گفتند همهء ما مقصّريم و اقرار و اعتراف بتقصير خود داريم و شخص ترا
</p>
<p style="direction:rtl;">صاحب رتبهء عظيم و مقام عالی ميشماريم اينک هر چه بفرمائی اطاعت
</p>
<p style="direction:rtl;">ميکنيم حتّی اگر خود را حضرت موعود معرّفی کنی بيدر‌نگ ادّعای ترا
</p>
<p style="direction:rtl;">قبول ميکنيم. خلاصه هر چه بفرمائی حاضريم و باطاعت تو کمر بسته‌ايم.
</p>
<p style="direction:rtl;">جناب ملّا حسين فرياد برآوردند و فرمودند ما همه بندهء آستانيم استغفر اللّه
</p>
<p style="direction:rtl;">که من چنين ادّعائی داشته باشم اگر لحن گفتار استاد بزرگوار را آشنا
</p>
<p style="direction:rtl;">بوديد باينگونه سخنان لب نميگشوديد. اينک اوّلين چيزيکه بر من و شما
</p>
<p style="direction:rtl;">واجب است آنست که باجرای وصايای سيّد مرحوم اقدام کنيم و آنچه را
</p>
<p style="direction:rtl;">فرموده قولاً و عملاً تنفيذ نمائيم. همه اطاعت کردند.
</p>
<p style="direction:rtl;">جناب ملّا حسين پس از آن بملاقات ميرزاحسن گوهر و ميرزا محيط
</p>
<p style="direction:rtl;">کرمانی که از شاگردان مشهور جناب سيّد کاظم بودند شتافته و تأکيدات
</p>
<p style="direction:rtl;">و سفارشهای استاد بزرگوار را بآنها تذکّر داده فرمودند برخيزيد تا در
</p>
<p style="direction:rtl;">ص ٣٨
</p>
<p style="direction:rtl;">جستجوی موعود باطراف بلاد برويم اين دو نفر هر کدام عذرهائی تراشيدند
</p>
<p style="direction:rtl;">و هر يک ببهانه‌ای متشبّث شدند. يکی گفت چطور ممکن است برويم دشمن
</p>
<p style="direction:rtl;">زياد داريم همه در نهايت قوّت و قدرتند اگر ما برويم آنها فرصت خواهند
</p>
<p style="direction:rtl;">يافت ما بايد در اين شهر بمانيم و مقام استاد مرحوم خود را محافظه نمائيم.
</p>
<p style="direction:rtl;">ديگری گفت من بايد در اين شهر بمانم و از بازماندگان سيّد مرحوم
</p>
<p style="direction:rtl;">نگهداری کنم جناب ملّا حسين مقصود آنها را فهميد و دانست که نصيحت
</p>
<p style="direction:rtl;">و اصرار در آنها مؤثّر نيست. ناچار آنها را سرگرم خيالات خود گذاشت
</p>
<p style="direction:rtl;">و بجستجوی مطلوب پرداخت.
</p>
<p style="direction:rtl;">سنهء ستّين که ظهور موعود در آن واقع شد در احاديث مرويّه از
</p>
<p style="direction:rtl;">ص ٣٩
</p>
<p style="direction:rtl;">حضرت رسول اللّه و ائمّهء اطهار عليهم السّلام مذکور گرديده. حضرت صادق
</p>
<p style="direction:rtl;">عليه السّلام در جواب کسيکه از ميقات ظهور قائم سؤال کرده بود فرمودند
</p>
<p style="direction:rtl;">" و فی سنة السّتّين يظهر امره و يعلو ذکره " محيی الدّين عربی در کتب و
</p>
<p style="direction:rtl;">رسائل خويش باسم قائم موعود و سال ظهور آن بزرگوار اشاره فرموده از
</p>
<p style="direction:rtl;">جمله ميفرمايد حضرت مهدی چند وزير دارد که همه ايرانی هستند اسم
</p>
<p style="direction:rtl;">مبارک حضرت مهدی مرکب از اسم نبی و ولی است در صورتيکه اسم وليّ
</p>
<p style="direction:rtl;">مقدّم بر اسم نبی باشد و سال ظهور حضرت مهدی مطابق با نصف
</p>
<p style="direction:rtl;">کوچکترين عددی است که بر اعداد آحاد قابل قسمت است ( يعنی ٢٥٢٠ و
</p>
<p style="direction:rtl;">نصف آن ١٢٦٠ است ).
</p>
<p style="direction:rtl;">ميرزا محمّد اخباری اشعاری دارد که سال ظهور قائم موعود را در آن
</p>
<p style="direction:rtl;">ذکر کرده و مضمون آن اينستکه ميگويد در سال غرس زمين از نور قائم
</p>
<p style="direction:rtl;">روشن ميشود و در سال غرسه جهان از عظمتش مملوّ خواهد شد. اگر تا سال
</p>
<p style="direction:rtl;">غرسی زنده بمانی مشاهده خواهی نمود که طوايف و احکام و مردم و دين همه
</p>
<p style="direction:rtl;">تجديد شده است.
</p>
<p style="direction:rtl;">از حضرت امير المؤمنين عليّ بن ابيطالب عليه السّلام حديثی مروی
</p>
<p style="direction:rtl;">است که فرمودند در سال غرس شجرهء هدايت الهی در جهان کاشته خواهد
</p>
<p style="direction:rtl;">شد.
</p>
<p style="direction:rtl;">باری جناب ملّا حسين بعد از آنکه اصحاب سيّد مرحوم را باجرای
</p>
<p style="direction:rtl;">وصايای آن بزرگوار تشويق نمودند از کربلا بنجف عزيمت کردند. ميرزا
</p>
<p style="direction:rtl;">محمّد حسن برادرشان و ميرزا محمّد باقر خالو زادهء ‌شان با ايشان همراه
</p>
<p style="direction:rtl;">بودند. اوقاتيکه جناب ملّا حسين در سفر خراسان بوطن خويش بشرويه
</p>
<p style="direction:rtl;">رفته بودند اين دو نفر با ايشان همراه شدند.
</p>
<p style="direction:rtl;">باری اين سه نفر بمسجد کوفه رسيدند جناب ملّا حسين برای مدّت چهل
</p>
<p style="direction:rtl;">روز در مسجد کوفه عزم اعتکاف فرمودند و بعبادت مشغول شدند. روزها
</p>
<p style="direction:rtl;">ص ٤٠
</p>
<p style="direction:rtl;">صائم بودند و شبها بدعا و مناجات مشغول برادرشان نيز در صوم و صلوة
</p>
<p style="direction:rtl;">با ايشان همراه و خالو زادهء ‌شان متصّدی تهيّه وسائل غذا و ساير لوازم
</p>
<p style="direction:rtl;">بودند و پس از فراغت مشارٌ اليه نيز بعبادت ميپرداخت.
</p>
<p style="direction:rtl;">پس از چند روز ملّا علی بسطامی که از مشاهير شاگردان مرحوم سيّد
</p>
<p style="direction:rtl;">بود با ١٢ نفر ديگر از همراهان خود بمسجد کوفه وارد شدند. ورود اين
</p>
<p style="direction:rtl;">جمعيّت سکون و آرامش آن محلّ را بر هم زد و فضای مسجد که بی‌سر و
</p>
<p style="direction:rtl;">صدا بود بورود آن ١٣ نفر با هياهو و سر و صدا همراه شد ملّا علی بسطامی
</p>
<p style="direction:rtl;">اطّلاعاتش دربارهء تعاليم حضرت شيخ و سيّد فراوان بود حتّی بعضی او را
</p>
<p style="direction:rtl;">از ملّا حسين بالاتر ميدانستند. پس از ورود بمسجد چون ملّا حسين را
</p>
<p style="direction:rtl;">مشغول عبادت و توجّه ديد در ابتدا خواست دربارهء وجههء عزيمت و منظور
</p>
<p style="direction:rtl;">از ملّا حسين سؤالی کند لکن ملّا حسين پيوسته بتوجّه و نياز مشغول
</p>
<p style="direction:rtl;">بودند و برای ملّا علی وقت مناسبی پيش نمی‌آمد. چند مرتبه خواست که
</p>
<p style="direction:rtl;">نزد ملّا حسين برود ولی باز مبادرت نکرد بالاخره تصميم گرفت که او نيز
</p>
<p style="direction:rtl;">بعبادت مشغول شود. برای مدّت چهل روز با ٩ نفر ديگر از همراهانش
</p>
<p style="direction:rtl;">باعتکاف پرداخت. سه نفر ديگر هم بتهيّهء لوازم و مايحتاج مشغول بودند .
</p>
<p style="direction:rtl;">اعتکاف چهل روزهء ملّا حسين که تمام شد بهمراهی برادر و خالو زاده‌اش
</p>
<p style="direction:rtl;">بنجف برگشت. شب از کربلا ردّ شد و پس از زيارت نجف بجانب بوشهر
</p>
<p style="direction:rtl;">روان گرديد. در بوشهر نفحهء لطيفهء غيبی بمشامش رسيد زيرا در اين
</p>
<p style="direction:rtl;">شهر محبوب عالميان چندی متوقّف و بتجارت مشغول بودند. روائح قدسی
</p>
<p style="direction:rtl;">که از انفاس طيّبهء حضرت موعود در فضای اين شهر منتشر بود مشام جان
</p>
<p style="direction:rtl;">آن طالب صادق را معطّر ساخت مدّت توقّف مشارٌ اليه در بوشهر آنقدرها
</p>
<p style="direction:rtl;">طول نکشيد باطناً حسّ ميکرد که قوّهء پنهانی او را بجانب شمال و بصوب
</p>
<p style="direction:rtl;">شيراز ميکشاند. بر حسب سائقهء غيبيّه بجانب شيراز روان گشت. پس از
</p>
<p style="direction:rtl;">ورود از برادر و خالو زاده‌اش جدا شد بآنها گفت شما بمسجد ايلخانی
</p>
<p style="direction:rtl;">ص ٤١
</p>
<p style="direction:rtl;">برويد و در آنجا منتظر باشيد انشاء اللّه هنگام مغرب نزد شما خواهم آمد
</p>
<p style="direction:rtl;">آنها رفتند جناب ملّا حسين چند ساعت در خارج شهر گردش کرد در آن بين
</p>
<p style="direction:rtl;">جوانی را مشاهده نمود که جبههء گشاده‌ای داشت و عمّامه سبزی بر سر
</p>
<p style="direction:rtl;">نهاده پيش ميآمد و چون بملّا حسين رسيد با تبسّم سلام کرد و فرمود
</p>
<p style="direction:rtl;">الحمد اللّه که بسلامت وارد شديد. و مانند دوست صادق باوفائيکه با رفيق
</p>
<p style="direction:rtl;">قديمی خود برخورد نمايد با ملّا حسين بمهر و محبّت تلاقی نمود. ملّا حسين
</p>
<p style="direction:rtl;">خيال کرد اين جوان يکی از شاگردان مرحوم سيّد است که عزيمت او را
</p>
<p style="direction:rtl;">بشيراز شنيده و اينک به پيشباز او آمده است.
</p>
<p style="direction:rtl;">مرحوم ميرزا احمد قزوينی شهيد داستان تشرّف ملّا حسين را هنگام
</p>
<p style="direction:rtl;">ورود بشيراز بحضور مبارک از خود او شنيده و خلاصهء آن واقعهء تاريخی
</p>
<p style="direction:rtl;">از اين قرار است.
</p>
<p style="direction:rtl;">ملّا حسين ميفرمود جوانيکه در خارج شهر شيراز بخدمتش رسيدم با
</p>
<p style="direction:rtl;">نهايت محبّت نسبت بمن رفتار کرد و مرا بمنزلش دعوت فرمود تا رنج سفر
</p>
<p style="direction:rtl;">از من دور شود و از خستگی دمی بياسايم من از او درخواست کردم که از
</p>
<p style="direction:rtl;">قبول دعوت معذورم دارد زيرا همراهان من در شهر بانتظار مراجعت من
</p>
<p style="direction:rtl;">هستند فرمودند آنها را بخدا بسپار خداوند آنها را محافظت ميفرمايد.
</p>
<p style="direction:rtl;">بعد مرا امر کرد تا در خدمتش روان شوم. من هم بقدری از حسن رفتار و
</p>
<p style="direction:rtl;">شيرينی گفتارش متأثّر شده بودم که نتوانستم دعوتش را اجابت نکنم. از
</p>
<p style="direction:rtl;">احساسات شديد و عواطف عاليه و آواز دلربا و متانت و وقارش در حيرت
</p>
<p style="direction:rtl;">بودم. پس از طی طريق بدرب منزل رسيديم بنای منزل در نهايت ظرافت
</p>
<p style="direction:rtl;">بود جوان در را کوبيد غلامی حبشی در را بگشود جوان اوّل وارد منزل شده
</p>
<p style="direction:rtl;">و بمن فرمود " اُدخُلوها بسلامٍ آمنين " ( قرآن ١٥ : ٤٦ ) عظمت و جلال و قدرت
</p>
<p style="direction:rtl;">و طرز مهمان نوازيش تا اعماق قلب من اثر کرد. آيهء قرآنی را که
</p>
<p style="direction:rtl;">تلاوت فرمود برای وصول بمقصود قلبی خود بفال نيک گرفتم زيرا اين آيه
</p>
<p style="direction:rtl;">ص ٤٢
</p>
<p style="direction:rtl;">را وقتی فرمود که ميخواستم وارد منزل شوم. اين اوّلين منزلی بود که من
</p>
<p style="direction:rtl;">در آن شهر وارد ميشدم هوای اين شهر از اوّل ورود سرور و نشاطی عجيب
</p>
<p style="direction:rtl;">در من ايجاد کرده بود که هر چه بخواهم وصف کنم نميتوانم. با خود گفتم آيا
</p>
<p style="direction:rtl;">ممکن است در اين شهر بمقصود برسم آيا ممکن است اين پيش آمد بحصول
</p>
<p style="direction:rtl;">مقصود من کمک کند و بدورهء انتظار من خاتمه بخشد؟ خلاصه وارد منزل
</p>
<p style="direction:rtl;">شدم صاحب خانه از جلو و من از دنبال وارد اطاق شديم بمحض ورود باطاق
</p>
<p style="direction:rtl;">ص ٤٣
</p>
<p style="direction:rtl;">سرور و نشاط من مضاعف گشت هر چه بگويم کم گفته‌ام. نشستيم جوان
</p>
<p style="direction:rtl;">فرمود آفتابه و لگن آوردند برای اينکه دست و پای خود را از گرد سفر
</p>
<p style="direction:rtl;">بشويم. من اجازه خواستم که در اطاق ديگربشستن دست و پا اقدام کنم ولی
</p>
<p style="direction:rtl;">آن بزرگوار در همان اطاق با دست مبارک خود آب ريختند و من دست و
</p>
<p style="direction:rtl;">پايم را شستم بعد ظرفی از شربت برای من آوردند آنگاه فرمودند سماور و
</p>
<p style="direction:rtl;">چای حاضر نمايند و چای بمن مرحمت کردند. پس از آن اجازه خواستم
</p>
<p style="direction:rtl;">مرخّص شوم و عرض کردم مغرب نزديک است همراهان منتظر من هستند،
</p>
<p style="direction:rtl;">بآنها گفته‌ام هنگام مغرب در مسجد ايلخانی نزد شما خواهم آمد. فرمودند
</p>
<p style="direction:rtl;">ناچار وقتی که بآنها وعده دادی کلمهء انشاء اللّه را بر زبان راندی از قرار
</p>
<p style="direction:rtl;">معلوم مشيّت خدا برفتن تو قرار نگرفته بنا بر اين از خلف وعده بيمناک
</p>
<p style="direction:rtl;">مباش. متانت و وقار آن بزرگوار طوری بود که چيزی نتوانستم بگويم
</p>
<p style="direction:rtl;">برخاستم وضوء گرفتم بنماز مشغول شدم ايشان نيز پهلوی من بنماز
</p>
<p style="direction:rtl;">ايستادند در بين نماز باين پيش آمد خود فکر مينمودم و قلباً مناجات
</p>
<p style="direction:rtl;">ميکردم و ميگفتم خدايا تا کنون در جستجوی حضرت موعود کوتاهی
</p>
<p style="direction:rtl;">نکرده‌ام و لکن هنوز بمقصود نرسيده‌ام و حضرت موعود را نيافته‌ام تو
</p>
<p style="direction:rtl;">ظهور او را وعده فرموده‌ای و تخلّف در وعدهء تو نيست.
</p>
<p style="direction:rtl;">اين جريان که ذکر شد شب پنجم جمادی الاوّل سال ١٢٦٠ هجری بود.
</p>
<p style="direction:rtl;">نيم ساعت از شب گذشته بود که آن جوان بزرگوار با من بمکالمه پرداخت و
</p>
<p style="direction:rtl;">از من سؤال فرمود بعد از جناب سيّد کاظم رشتی مرجع مُطاع شما کيست.
</p>
<p style="direction:rtl;">ص ٤٤
</p>
<p style="direction:rtl;">عرض کردم مرحوم سيّد در اواخر حال سفارش ميفرمودند که بعد از
</p>
<p style="direction:rtl;">وفاتشان هر يک از شاگردان بايد ترک وطن گويد و در اطراف بجستجوی
</p>
<p style="direction:rtl;">موعود محبوب پردازد اينستکه من برای انجام امر استاد بزرگوارم
</p>
<p style="direction:rtl;">بايران مسافرت کردم و هنوز هم که هست بجستجوی موعود مشغولم.
</p>
<p style="direction:rtl;">سؤال فرمودند آيا استاد بزرگوار شما برای حضرت موعود اوصافی
</p>
<p style="direction:rtl;">مخصوص و امتيازاتی بخصوص معيّن فرموده‌اند يا نه. عرض کردم آری
</p>
<p style="direction:rtl;">ميفرمود حضرت موعود از خاندان نبوّت و رسالت است از اولاد حضرت
</p>
<p style="direction:rtl;">فاطمهء زهرا عليها سلام اللّه است سنّ مبارکش وقتی که ظاهر ميشود
</p>
<p style="direction:rtl;">ص ٤٥
</p>
<p style="direction:rtl;">کمتر از ٢٠ و متجاوز از ٣٠ سال نيست دارای علم الهی است قامتش متوسّط
</p>
<p style="direction:rtl;">است از شرب دخان برکنار و از عيوب و نواقص جسمانی منزّه
</p>
<p style="direction:rtl;">و مبرّا است. ميزبان محترم لمحه‌ای سکوت فرمود سپس با لحن بسيار
</p>
<p style="direction:rtl;">متينی فرمودند نگاه کن اين علامات را که گفتی در من می‌بينی؟ بعد يکا يک
</p>
<p style="direction:rtl;">علامات را ذکر فرمودند و با شخص خود تطبيق نمودند. سراپای مرا حيرت
</p>
<p style="direction:rtl;">و دهشت فرو گرفت و با کمال ادب عرض کردم حضرت موعود نفس مقدّسهء
</p>
<p style="direction:rtl;">قدسيّه‌ايست که رتبه‌اش از همه بالاتر است دارای قدرت فوق العادّه و
</p>
<p style="direction:rtl;">قوّت فائقهء عظيمه است علامات مخصوصه بسيار دارد از جمله علم آن
</p>
<p style="direction:rtl;">ص ٤٦
</p>
<p style="direction:rtl;">بزرگوار بی‌نهايت است. سيّد مرحوم دربارهء علم موعود اغلب ميفرمود علم
</p>
<p style="direction:rtl;">من نسبت بعلم آن حضرت مانند قطره نسبت بدرياست که از طرف خدا
</p>
<p style="direction:rtl;">بحضرتش عنايت شده آنچه من ميدانم در مقابل معارف عاليه و علم محيط
</p>
<p style="direction:rtl;">او مانند ذرّه‌ای از خاک است بين اين دو مقام فرق بسيار موجود است.
</p>
<p style="direction:rtl;">هنوز گفتار خود را تمام نکرده بودم که بی‌اختيار ترس و شرمساری
</p>
<p style="direction:rtl;">مرا فرو گرفت بطوريکه آثارش در من آشکار شد از گفته پشيمان شدم و
</p>
<p style="direction:rtl;">خودم را سرزنش کردم و همّت گماشتم که طرز بيان را تغيير دهم و از
</p>
<p style="direction:rtl;">حدّت و شدّت لحن القول بکاهم قلباً با خدا عهد کردم که اگر آن بزرگوار
</p>
<p style="direction:rtl;">مجدداً اين موضوع را مورد بحث قرار دهد با کمال خضوع عرض کنم اگر
</p>
<p style="direction:rtl;">حضرت موعود شما هستيد دعوت خود را تأسيس فرمائيد تا مرا از قيد
</p>
<p style="direction:rtl;">انتظار تشرّف بحضور موعود خلاصی بخشيد و از ثقل اين بار گران رهائی
</p>
<p style="direction:rtl;">دهيد خيلی ممنون ميشوم اگر بانتظار من خاتمه بدهيد و مرا خلاصی
</p>
<p style="direction:rtl;">بخشيد.
</p>
<p style="direction:rtl;">وقتيکه ميخواستم براه طلب قدم گذارم و بجستجوی موعود بپردازم
</p>
<p style="direction:rtl;">دو مسئله را پيش خود علامت صدق ادّعای مدّعی قائميّت قرار دادم يکی
</p>
<p style="direction:rtl;">رساله‌ای بود که شامل مسائل مشکله و اقوال متشابهه و تعاليم باطنيّهء
</p>
<p style="direction:rtl;">حضرت شيخ و سيّد مرحوم بود. تصميم داشتم هر کس آن رموز و اسرار را
</p>
<p style="direction:rtl;">بگشايد و آن مشکلات را حلّ فرمايد باطاعتش قيام نمايم و زمام امور خود
</p>
<p style="direction:rtl;">را بدو سپارم. دوّم آنکه سورهء مبارکهء يوسف را بطرزی بديع که نظير
</p>
<p style="direction:rtl;">آنرا در مؤلّفات و کتب نتوان يافت تفسير فرمايد. انجام اين مهمّ دليل صدق
</p>
<p style="direction:rtl;">ادّعای آن مدّعی است. سابقاً از سيّد مرحوم درخواست کردم که تفسيری بر
</p>
<p style="direction:rtl;">سورهء يوسف بنويسند بمن فرمودند اينکار از عهدهء من خارج است
</p>
<p style="direction:rtl;">حضرت موعود که بعد از من ظاهر ميشود رتبه و مقامش بمراتب از من
</p>
<p style="direction:rtl;">بزرگتر است چون آن بزرگوار ظاهر شود بصرافت طبع و بصرف ارادهء
</p>
<p style="direction:rtl;">ص ٤٧
</p>
<p style="direction:rtl;">مطلقه خويش بدون آنکه کسی از آن حضرت درخواست کند تفسيری
</p>
<p style="direction:rtl;">بسورهء يوسف مرقوم خواهد فرمود و اين بزرگترين دليل بر عظمت مقام
</p>
<p style="direction:rtl;">و جلالت شأن و صدق ادّعای آن حضرت خواهد بود.
</p>
<p style="direction:rtl;">من سرگرم اين افکار بودم ميزبان بزرگوار من فرمود درست دقّت
</p>
<p style="direction:rtl;">کنيد تمام صفات در من موجود است چه مانع دارد که من شخص موعودی
</p>
<p style="direction:rtl;">باشم که سيّد مرحوم فرموده چه اشکالی در اين مسئله تصوّر ميکنيد. پس از
</p>
<p style="direction:rtl;">استماع اين بيان مبارک چاره‌ای جز تقديم رسالهء معهوده نديدم آنرا
</p>
<p style="direction:rtl;">بحضور مبارک گذاشتم و عرض کردم خواهش دارم بصفحات اين رساله
</p>
<p style="direction:rtl;">نظر لطفی افکنده و از ضعف و تقصير من صرف نظر فرمائيد. آن بزرگوار
</p>
<p style="direction:rtl;">مسؤل مرا قبول فرموده کتابرا برداشته بعضی صفحات آنرا ملاحظه
</p>
<p style="direction:rtl;">فرمودند آنگاه کتابرا بسته بمن متوجّه شدند و در ظرف چند دقيقه حلّ
</p>
<p style="direction:rtl;">مشکلات و کشف رموز آنرا بيان فرمودند. بعلاوه بسياری از حقايق و
</p>
<p style="direction:rtl;">اسرار را تبين و تشريح فرمودند که تا آنوقت در هيچ حديثی از ائمّهء
</p>
<p style="direction:rtl;">ص ٤٨
</p>
<p style="direction:rtl;">اطهار و در هيچ کتابی از تأليفات شيخ و سيّد نديده بودم. بيان مبارک
</p>
<p style="direction:rtl;">بقدری مؤثّر و بهجت افزا بود و با قدرت مخصوصه ادا ميشد که وصفش
</p>
<p style="direction:rtl;">از عهدهء من خارج است. بعد فرمودند اگر مهمان من نبودی کارت بسيار
</p>
<p style="direction:rtl;">سخت بود و لکن رحمت الهی شامل تو گرديد خدا بايد بندگان خود را
</p>
<p style="direction:rtl;">امتحان کند بندگانرا روا نيست که با موازين مجعولهء خود خدا را
</p>
<p style="direction:rtl;">آزمايش کنند. اگر من مشکلات ترا شرح و بسط نميدادم آيا دليل بر نقص
</p>
<p style="direction:rtl;">ص ٤٩
</p>
<p style="direction:rtl;">علم من بود کلّا و حاشا حقيقتی که در قلب من تابنده و مشرق است هيچگاه
</p>
<p style="direction:rtl;">بعجز و ناتوانی متّصف نشود. امروز جميع طوايف و ملل مشرق و مغرب
</p>
<p style="direction:rtl;">عالم بايد بدرگاه سامی من توجّه کنند و فضل الهی را بوسيلهء من دريافت
</p>
<p style="direction:rtl;">نمايند هر کس در اين عمل شکّ و شبهه نمايد بخسران مبين مبتلا گردد. تمام
</p>
<p style="direction:rtl;">مردم مگر نميگويند که نتيجهء خلقت فوز بعرفان حقّ است و موفّقيّت در
</p>
<p style="direction:rtl;">پرستش خدا. بنا بر اين بر همه واجب است که قيام نمايند و کوشش کنند
</p>
<p style="direction:rtl;">و مانند تو بجستجو پردازند و ثبات و استقامت بخرج دهند تا حضرت
</p>
<p style="direction:rtl;">موعود را بشناسند. بعد فرمودند اينک وقت نزول تفسير سورهء يوسف
</p>
<p style="direction:rtl;">است پس قلم را برداشته و با سرعت خارج از تصوّر سورة الملک را که اوّلين
</p>
<p style="direction:rtl;">سورهء آن تفسير مبارک است نازل فرمودند. حلاوت صوت مبارک که در
</p>
<p style="direction:rtl;">حين نزول آيات ترنّم ميفرمودند بر قوّت تأثير کلمات مبارکه‌اش ميافزود
</p>
<p style="direction:rtl;">تا خاتمهء سوره ابداً توقّف نفرمودند من همانطور نشسته بودم گوش
</p>
<p style="direction:rtl;">ميدادم صوت جان افزا و قوّت بيان مبارکش مرا اسير کرده بود بالاخره
</p>
<p style="direction:rtl;">برخاستم و با حيرت و ترديديکه بمن دست داده بود عرض کردم اجازه
</p>
<p style="direction:rtl;">بفرمائيد مرخّص شوم با تبسّم لطيفی فرمودند بنشينيد اگر حالا از اينجا
</p>
<p style="direction:rtl;">بيرون برويد هر که شما را به‌بيند خواهد گفت که اين جوان ديوانه شده
</p>
<p style="direction:rtl;">است. آنوقت دو ساعت و يازده دقيقه از شب گذشته بود. شب شصت و
</p>
<p style="direction:rtl;">پنجم نوروز مطابق با شب ششم خرداد از سال نهنگ و پنجم جمادی هزار و
</p>
<p style="direction:rtl;">دويست و شصت هجری بود. بعد فرمودند بعد از اين در آينده اين شب و
</p>
<p style="direction:rtl;">اين ساعت از بزرگترين اعياد محسوب خواهد شد. خدا را شکر کن که
</p>
<p style="direction:rtl;">بآرزوی خود رسيدی و از رحيق مختوم آشاميدی خوشا بحال اشخاصيکه
</p>
<p style="direction:rtl;">باين موهبت فائز شوند سه ساعت از شب گذشته امر فرمودند تا شام
</p>
<p style="direction:rtl;">حاضر کنند. غلام حبشی امر مبارک را اجرا کرد طعامی لذيذ آورد که جسم
</p>
<p style="direction:rtl;">و روح مرا تغذيه نمود تصوّر ميکردم از خوراکهای بهشتی مرزوقم مفاد
</p>
<p style="direction:rtl;">ص ٥٠
</p>
<p style="direction:rtl;">حديث شريف " أَعْدَدْتُ لعبادی الصّالحين ما لا رَأَتْ عين و لا سَمِعتْ أذن و لا
</p>
<p style="direction:rtl;">خطر علی قلب بشر " را واضح و آشکار ميديدم. غلام حبشی از تأثير تربيت
</p>
<p style="direction:rtl;">آن بزرگوار نصيب وافری داشت و در نظر من دارای مقام بلندی بود
</p>
<p style="direction:rtl;">محبّت و لطف رفتار ميزبان بزرگوار مخصوص خودش بود از کس ديگری
</p>
<p style="direction:rtl;">ممکن نبود آنگونه عواطف و فضائل آشکار و ظاهر گردد. همين مطلب
</p>
<p style="direction:rtl;">بتنهائی برای عظمت و جلالت آن بزرگوار برهانی کافی و شاهدی صادق
</p>
<p style="direction:rtl;">بود که احتياجی بساير شئون نداشت. من گرفتار سحر بيان ميزبان
</p>
<p style="direction:rtl;">مهربان خود بودم نميدانستم چه وقت و هنگام است از دنيا بی خبر و همه
</p>
<p style="direction:rtl;">چيز را فراموش کرده بودم ناگهان صدای اذان صبح بگوشم رسيد. آن شب در
</p>
<p style="direction:rtl;">محضر مبارک جميع نعم الهيّه را که در قرآن برای اهل بهشت مقرّر فرموده
</p>
<p style="direction:rtl;">محسوس ديدم مصداق " لا يَمَسُّنا فيها نَصَبٌ و لا يَمَسُّنا فيها لُغُوبٌ "
</p>
<p style="direction:rtl;">قرآن (٣٣:٣٥) کاملاً مشهود بود و سرّ " لا يَسمَعُونَ فِيهَا لَغواً وَ لا
</p>
<p style="direction:rtl;">تأثيماً إلّا قِيلاً سَلاماً سَلاماً " ( قرآن ٢٥:٥٦-٢٦) واضح و آشکار بود
</p>
<p style="direction:rtl;">و معنای " دعويهم فيها سُبحَانَکَ اللّهُمّ وَ تَحيَّتُهُم فِيهَا سَلامٌ وَ
</p>
<p style="direction:rtl;">آخِرُ دَعويهم إِنَّ الحَمْدُ لِلّه رَبّ العَالَمِين " ( قرآن ١١:١٠) از
</p>
<p style="direction:rtl;">هر جهت پديدار بود.
</p>
<p style="direction:rtl;">آن شب خواب بچشم من نيامد بنغمات صوت روح افزای حضرتش و
</p>
<p style="direction:rtl;">پست و بلندی آواز جانفزايش در هنگام نزول آيات قيّوم الاسماء يعنی
</p>
<p style="direction:rtl;">تفسير يوسف گوش هوش فرا داده و از ترنّماتش لذّت ميبردم. در حين
</p>
<p style="direction:rtl;">مناجات با لحنی دلربا بعد از هر چند جمله اين آيات قرآنيّه (١٨٠:٣٧-١٨٢)
</p>
<p style="direction:rtl;">را مکرّر تلاوت می‌فرمودند " سُبحانَ رَبِّکَ رَبِّ الغزّةِ عَمّا يَصِفُون وَ
</p>
<p style="direction:rtl;">سَلامٌ عَلی المُرسَلينَ وَ الحَمدُ لِلّه رَبِّ العَالَمينَ " بعد فرمودند
</p>
<p style="direction:rtl;">شما اوّل کسی هستيد که بمن مؤمن شده‌ايد من باب اللّه هستم و شما باب الباب
</p>
<p style="direction:rtl;">بايد ١٨ نفر بمن مؤمن بشوند باين معنی که ايمان آنها نتيجهء تفحّص و جستجوی
</p>
<p style="direction:rtl;">خود آنها باشد بدون اينکه کسی آنها را از اسم و رسم من آگاه کند بايد مرا
</p>
<p style="direction:rtl;">ص ٥١
</p>
<p style="direction:rtl;">ص ٥٢
</p>
<p style="direction:rtl;">بشناسند و بمن مؤمن شوند آنوقت يکی از آنها را انتخاب ميکنم که با من
</p>
<p style="direction:rtl;">در سفر مکّه همراهی کند. در مکّه امر الهی را بشريف مکّه ابلاغ خواهم
</p>
<p style="direction:rtl;">کرد از آنجا بکوفه خواهم رفت. در مسجد کوفه امر الهی را آشکار خواهم
</p>
<p style="direction:rtl;">ساخت. شما بايد آنچه امشب جريان يافت از همراهان خود و ساير نفوس
</p>
<p style="direction:rtl;">مکتوم داريد و بهيچکس چيزی نگوئيد در مسجد ايلخانی توقّف کنيد و
</p>
<p style="direction:rtl;">بتدريس مشغول شويد رفتار شما نسبت بمن بايد طوری باشد که رمز
</p>
<p style="direction:rtl;">مستور را افشاء نکند مرا بهيچ کس معرّفی نکنيد تا وقتيکه بمکّه توجّه
</p>
<p style="direction:rtl;">نمايم برای هر يک از مؤمنين اوّليّه تکليفی معيّن خواهم کرد و راه تبليغ
</p>
<p style="direction:rtl;">کلمة اللّه را بآنها نشان خواهم داد. بعد از اين فرمايشات مرا مرخّص
</p>
<p style="direction:rtl;">فرمودند و تا دم در با من تشريف آوردند.
</p>
<p style="direction:rtl;">حقيقت امر الهی که در آنشب غفلةً بر من آشکار شد مانند صاعقه تا
</p>
<p style="direction:rtl;">مدّت زمانی سراپای وجود مرا در قبضهء اقتدار داشت. چشم من از تابش
</p>
<p style="direction:rtl;">شديدش خيره بود و قوّهء عظيمه‌اش هستی مرا مسخّر ساخت. هيجان و
</p>
<p style="direction:rtl;">سرور ، خوف و حيرت، در اعماق قلب من موجود و در عين حال بهجت و
</p>
<p style="direction:rtl;">قدرتی در خود مشاهده مينمودم که بتقرير نيايد. قبل از عرفان امر الهی
</p>
<p style="direction:rtl;">چه قدر ضعيف و ناتوان بودم و چه مقدار خوف و جبن در وجودم سرشته
</p>
<p style="direction:rtl;">بود که بتحرير و بيان شرح آن ممکن نيست نميتوانستم چيزی بنويسم و
</p>
<p style="direction:rtl;">نميتوانستم راه بروم دست و پايم هميشه ارتعاش داشت و ميلرزيد. امّا بعد
</p>
<p style="direction:rtl;">از وصول بعرفان مظهر امر الهی بجای جهل علم و دانش ربّانی و در عوض
</p>
<p style="direction:rtl;">ضعف قوّت و قدرت عجيبی در وجود من پيدا شد بطوريکه خود را دارای
</p>
<p style="direction:rtl;">توانائی و تهوّر فوق العاده ميديدم و يقين داشتم که اگر تمام عالم و خلق
</p>
<p style="direction:rtl;">جهان بمخالفت من قيام نمايند يک تنه بر همه غالب خواهم شد. جهان و آنچه
</p>
<p style="direction:rtl;">در آن هست مانند مشتی خاک در چشم جلوه مينمود و صدای جبرئيل را که
</p>
<p style="direction:rtl;">پنداشتم در من تجسّم يافته ميشنيدم که بخلق عالم ميگفت ای اهل
</p>
<p style="direction:rtl;">ص ٥٣
</p>
<p style="direction:rtl;">ص ٥٤
</p>
<p style="direction:rtl;">عالم بيدار شويد، زيرا صبح روشن دميد. برخيزيد و از فيض ظهور و برکت امر
</p>
<p style="direction:rtl;">الهی برخودار شويد باب رحمت الهی باز است. ای اهل عالم همه داخل
</p>
<p style="direction:rtl;">شويد زيرا آن کسی را که منتظر بوديد ظاهر شد اينک پيدا و آشکار و شما
</p>
<p style="direction:rtl;">را بخوان وصال دعوت مينمايد.
</p>
<p style="direction:rtl;">باری از بيت مبارک خارج شده نزد رفقای خود رفتم عدّهء زيادی از
</p>
<p style="direction:rtl;">شاگردان شيخ و سيّد برای ملاقات من ميآمدند بساط تدريس گستردم و
</p>
<p style="direction:rtl;">همه از نطق و بيان من متعجّب و از منبع و سر چشمهء آن غافل بودند.
</p>
<p style="direction:rtl;">برخی شبها غلام حبشی ميآمد و مرا بمحضر انور ميبرد هر روز منتظر
</p>
<p style="direction:rtl;">غروب آفتاب بودم که بحضور مبارک مشرّف شوم شبی بمن فرمودند فردا
</p>
<p style="direction:rtl;">سيزده نفر از رفقايت ميآيند دعا کن آنها نيز از صراطی که از موی نازکتر
</p>
<p style="direction:rtl;">و از شمشير برنده‌تر است بگذرند.
</p>
<p style="direction:rtl;">صبح هنگام طلوع آفتاب که از منزل حضرت باب مراجعت کردم ديدم
</p>
<p style="direction:rtl;">ملّا علی بسطامی با دوازده نفر از همراهانش وارد مسجد ايلخانی شدند.
</p>
<p style="direction:rtl;">من فوراً بتهيّهء اسباب راحتی آنها مشغول شدم. چند روز از اين مقدّمه
</p>
<p style="direction:rtl;">گذشت يک شب ملّا علی بمن گفت خوب ميدانی که اعتقاد ما دربارهء تو
</p>
<p style="direction:rtl;">چيست ماتو را باندازه‌ای صادق و راستگو ميدانيم که اگر خودت ادّعا
</p>
<p style="direction:rtl;">ميکردی که قائم موعود هستی بدون درنگ ادّعای ترا قبول ميکرديم ما خانه
</p>
<p style="direction:rtl;">های خود را رها کرديم و بجستجوی قائم موعود پرداختيم تو اوّل کسی
</p>
<p style="direction:rtl;">هستی که باين کار مهمّ اقدام کرده‌ای من و رفقايم ترا پيروی کرده‌ايم و
</p>
<p style="direction:rtl;">تصميم گرفته‌ايم تا مقصود خود را نيابيم دست از طلب باز نداريم عجالةً تا
</p>
<p style="direction:rtl;">اينجا دنبال تو آمده‌ايم و حاضريم که هر که را قبول کنی ما نيز قبول کنيم
</p>
<p style="direction:rtl;">با اينهمه چطور است که تو اينطور راحت نشسته و دست از تجسّس و
</p>
<p style="direction:rtl;">طلب کشيده و مجلس را آراسته‌ای خواهشمنديم حقيقت قضيّه را
</p>
<p style="direction:rtl;">اظهار کنی و ما را از شکّ و ريب نجات بخشی .
</p>
<p style="direction:rtl;">ص ٥٥
</p>
<p style="direction:rtl;">ملّا حسين در جواب ملّا علی فرمودند چنان می‌نمايد که همراهان شما
</p>
<p style="direction:rtl;">سکون و سرور مرا بواسطهء شهرت و اعتباری ميدانند که در اين شهر
</p>
<p style="direction:rtl;">برای من حاصل شده است ولی اينطور نيست زيرا دنيا و آنچه در آن
</p>
<p style="direction:rtl;">موجود است هر گز ممکن نيست حسين بشرو‌يه ئی را از محبوبش غافل
</p>
<p style="direction:rtl;">سازد. از اوّلين ساعتی که بجستجوی حضرت محبوب پرداختم با خود عهد
</p>
<p style="direction:rtl;">کردم که جان خود را در راهش نثار کنم و خون خويش را در سبيل محبّتش
</p>
<p style="direction:rtl;">بر خاک بريزم از همان ساعت خود را ببلا انداختم و در دريای مصائب
</p>
<p style="direction:rtl;">غرقه ساختم من هيچوقت بأمور دنيوی و شئون فانيه نظری ندارم و جز
</p>
<p style="direction:rtl;">رضای محبوب بزرگوار چيزی نميخواهم. آتش محبّت او که در قلب من
</p>
<p style="direction:rtl;">شعله ور است هيچگاه خاموش نشود تا آنکه خونم در راهش ريخته شود و
</p>
<p style="direction:rtl;">شما انشاء اللّه آن روز را خواهيد ديد. الحمد للّه که بصرف فضل و کرم
</p>
<p style="direction:rtl;">خويش ابواب رحمتش را بر رخسار ملّا حسين گشوده است من نظر بامر و
</p>
<p style="direction:rtl;">فرمان آن حضرت در اين شهر بتدريس مشغول شده‌ام تا باين واسطه
</p>
<p style="direction:rtl;">مطابق دستور مبارکش آن حقيقت مختفی و مستور ماند.
</p>
<p style="direction:rtl;">از اينمطالبی که جناب ملّا حسين بملّا علی بسطامی فرمودند ملّا علی
</p>
<p style="direction:rtl;">يقين کرد که ايشان بگنج مقصود پی برده‌اند. با چشمان اشک آلود از ملّا
</p>
<p style="direction:rtl;">حسين حقيقت قضيّه را جويا شد. ملّا حسين گفت من در اين خصوص چيزی
</p>
<p style="direction:rtl;">نميتوانم اظهار کنم اميدوار بفضل خدا باش مگر خود او تو و همراهانت را
</p>
<p style="direction:rtl;">هدايت کند و سبب اطمينان شما شود. ملّا علی نزد رفيقان خود شتافت و
</p>
<p style="direction:rtl;">مکالمه خود را با ملّا حسين بآنها گفت. از اين خبر قلوب آنان مشتعل شده
</p>
<p style="direction:rtl;">فوراً هر يک بگوشه‌ای شتافته بدعا و مناجات پرداختند.
</p>
<p style="direction:rtl;">شب سوّم ملّا علی بسطامی در عالم رؤيا مشاهده کرد که در مقابل
</p>
<p style="direction:rtl;">چشمش نوری ظاهر شد در دنبال آن نور روانه شد تا بهدايت نور بحضور
</p>
<p style="direction:rtl;">حضرت محبوب فائز گرديد آنوقت نصف شب بود که اين رؤيا را مشاهده
</p>
<p style="direction:rtl;">ص ٥٦
</p>
<p style="direction:rtl;">کرد با سرور تمام و نشاط عجيب در اطاق خود را باز کرده بيرون شتافت
</p>
<p style="direction:rtl;">و بحجرهء ملّا حسين روان شد و خود را در آغوش او افکنده ملّا حسين او را در
</p>
<p style="direction:rtl;">آغوش گرفت و گفت " ألحَمدُ لِلّهِ الّذِی هَدانا لِهذَا وَ ما کُنّا لِنَهتَدِی
</p>
<p style="direction:rtl;">لَو لا اَن هَدانا اللّه ". ( قرآن ٤٢:٧) در همان روز در هنگام طلوع آفتاب ملّا
</p>
<p style="direction:rtl;">حسين و ملّا علی بمنزل حضرت باب شتافتند دم منزل غلام سياه حضرت باب را
</p>
<p style="direction:rtl;">منتظر يافتند که بآنها گفت قبل از طلوع آفتاب آقای من مرا احضار فرمود
</p>
<p style="direction:rtl;">و بمن امر کرد در را باز کنم و در عتبهء در منتظر باشم تا دو مهمان عزيز
</p>
<p style="direction:rtl;">وارد شوند و بمن امر فرمود از طرف هيکل مبارک بشما خوش آمد گفته و
</p>
<p style="direction:rtl;">بگويم " ادخلوها بسلام اللّه " ملّا علی بحضور مبارک مشرّف شد فرق ورود او
</p>
<p style="direction:rtl;">با ملّا حسين اين بود که ملّا حسين حجّت طلبيده ايمان آورد لکن ملّا علی با
</p>
<p style="direction:rtl;">قلبی مملوّ از ايمان بحضور مبارک مشرّف شد و بقيّه هر کدام نيز بطريقی
</p>
<p style="direction:rtl;">محبوب عالميان را شناختند يکی در عالم رؤيا بحضور مبارک رسيد ديگری
</p>
<p style="direction:rtl;">در وسط نماز بحقيقت پی برد سوّمی بالهام الهی حضرت محبوب را
</p>
<p style="direction:rtl;">شناخت و همه بحضور مبارک مشرّف شدند و ملّا حسين هم با آنها همراه
</p>
<p style="direction:rtl;">بودند بدينطريق ١٧ نفر از حروف حيّ مجتمع شدند و اسامی کلّ در لوح
</p>
<p style="direction:rtl;">محفوظ خداوند ثبت گرديد و بتدريج هيجده نفر کامل گرديد و برای نشر
</p>
<p style="direction:rtl;">نفحات اللّه مأمور گرديدند.
</p>
<p style="direction:rtl;">يک شب فرمودند که هفده نفر مؤمن شده‌اند يکنفر باقی است که فردا
</p>
<p style="direction:rtl;">خواهد آمد فردا عصر در موقعيکه باب الباب با هيکل مبارک بمنزل
</p>
<p style="direction:rtl;">ميرفتند جوانی بملّا حسين رسيد که معلوم بود همان حين از سفر رسيده.
</p>
<p style="direction:rtl;">ملّا حسين را در آغوش کشيد و از محبوب عالميان پرسيد. ملّا حسين مطابق
</p>
<p style="direction:rtl;">دستوری که داشت جوابی نداد و جوان را برای استراحت دعوت نمود و
</p>
<p style="direction:rtl;">فرمود صبر کنيد من شما را راهنمائی خواهم نمود. جوان دعوت ملّا حسين
</p>
<p style="direction:rtl;">را نپذيرفت و بحضرت باب اشارت کرد و بملّا حسين گفت چرا مرا از
</p>
<p style="direction:rtl;">ص ٥٧
</p>
<p style="direction:rtl;">ص ٥٨
</p>
<p style="direction:rtl;">حقيقت امر دور ميسازی در شرق و غرب عالم جز اين بزرگوار ديگری
</p>
<p style="direction:rtl;">مظهر امر الهی نيست ( اشاره بحضرت اعلی بود ) ملّا حسين شرح قضيّه را
</p>
<p style="direction:rtl;">بحضور مبارک عرض کرد فرمود تعجّب مکن در عوالم روح با او مکالمه
</p>
<p style="direction:rtl;">کرديم ما منتظر او بوديم برو او را نزد ما بياور. پس از آن آن جوان جزو
</p>
<p style="direction:rtl;">حروفات حيّ منسلک شد اسم آن جوان ملّا محمّد علی بار فروشی ملقّب به
</p>
<p style="direction:rtl;">قدّوس که در حين ايمان و عرفان که در شيراز بحضور مبارک رسيد بيست
</p>
<p style="direction:rtl;">و دو سال از عمرش گذشته بود. قدّوس از طرف مادر نسبتش بحضرت امام
</p>
<p style="direction:rtl;">حسن مجتبی (ع) ميرسيد تولّدش در بارفروش بود. در سالهای اخير حيات
</p>
<p style="direction:rtl;">سيّد کاظم در محضر درسش حاضر شده از همه ديرتر ميآمد و در مجلس
</p>
<p style="direction:rtl;">درس در پائين‌تر از همه مينشست و زودتر از همه ميرفت. سيّد اغلب
</p>
<p style="direction:rtl;">بشاگردانش در مجلس درس خود ميفرمود در ميان شما اشخاصی هستند که
</p>
<p style="direction:rtl;">هر چند ساکت و آرام هستند و در صف آخر می‌نشينند ولی در نزد خداوند
</p>
<p style="direction:rtl;">بقدری مقرّب‌اند که من آرزو دارم از خادمين آنها محسوب شوم و اين
</p>
<p style="direction:rtl;">فرمايش سيّد اشاره بقدّوس بود که بواسطهء خدمات امريه و جانبازی بی
</p>
<p style="direction:rtl;">نظيرش در سبيل امر مبارک مصداق اين حديث شريف بود که فرموده "
</p>
<p style="direction:rtl;">من طلبنی وجدنی و من تقدّم اليّ شبراً تقدّمت اليه باعاً و من احبّنی
</p>
<p style="direction:rtl;">احببته و من احببته قتلته و من قتلته فعليّ ديته ".
</p>
<p style="direction:rtl;">امّا حضرت باب نام مبارکشان سيّد علی محمّد است در سال ١٢٣٥
</p>
<p style="direction:rtl;">هجری در روز اوّل محرّم در شهر شيراز متولّد شدند.
</p>
<p style="direction:rtl;">خاندان حضرت از اولاد رسول اللّه (ص) عليه و بنجابت و اصالت معروف
</p>
<p style="direction:rtl;">و موصوف بودند. تاريخ ميلاد حضرت باب مطابق با حديثی است که از
</p>
<p style="direction:rtl;">حضرت امير عليه السّلام روايت شده که فرمودند :
</p>
<p style="direction:rtl;">" انا اصغر من ربّی بسنتين " چون سنّ مبارکشان به ٢٥ سال و ٤ ماه
</p>
<p style="direction:rtl;">و ٤ روز رسيد باعلان دعوت خويش اقدام فرمودند. حضرت باب هنوز طفل
</p>
<p style="direction:rtl;">ص ٥٩
</p>
<p style="direction:rtl;">بودند که پدرشان وفات کرد مشارٌ اليه موسوم به سيّد محمّد رضا و از اولاد
</p>
<p style="direction:rtl;">رسول اللّه (ص) بود. تقوی و نجابت و فضل و شرافت والد حضرت باب در
</p>
<p style="direction:rtl;">جميع اقليم فارس مشهور و ايشان نزد همه محترم بودند. والدهء
</p>
<p style="direction:rtl;">حضرت باب نيز بشرافت و بزرگواری معروف و مورد احترام همه بودند
</p>
<p style="direction:rtl;">حضرت باب بعد از فوت پدر در دامن مهر خال بزرگوار خود جناب حاجی
</p>
<p style="direction:rtl;">ميرزا سيّد علی پرورش يافتند جناب خال يکی از شهدای امر است. خال
</p>
<p style="direction:rtl;">حضرت باب ايشانرا برای درس خواندن نزد شيخ عابد بردند هر چند
</p>
<p style="direction:rtl;">حضرت باب بدرس خواندن ميل نداشتند ولی برای آنکه بميل خال بزرگوار
</p>
<p style="direction:rtl;">رفتار کنند بمکتب شيخ عابد تشريف بردند شيخ عابد مرد پرهيزکار
</p>
<p style="direction:rtl;">محترمی بود و از شاگردان شيخ احمد و سيّد کاظم رشتی بشمار ميرفت.
</p>
<p style="direction:rtl;">ص ٦٠
</p>
<p style="direction:rtl;">جناب شيخ عابد حکايت کرده است که من يک روز بحضرت باب گفتم
</p>
<p style="direction:rtl;">جملهء اوّل قرآن را که بسم اللّه الرّحمن الرّحيم است تلاوت کنند فرمودند
</p>
<p style="direction:rtl;">من تا معنی اين جمله را ندانم تلاوت نميکنم. من اينطور وانمود کردم که
</p>
<p style="direction:rtl;">معنی آن را نميدانم فرمودند من معنی آن را ميدانم اگر اجازه ميفرمائيد
</p>
<p style="direction:rtl;">بگويم. آنوقت شروع ببيان فرمودند چه بيان عجيبی بود سراپای مرا
</p>
<p style="direction:rtl;">حيرت فرو گرفت در تفسير کلمهء " اللّه " و " رحمن " و " رحيم " مطالبی
</p>
<p style="direction:rtl;">فرمودند که من تا آنوقت نميدانستم و از کسی هم نشنيده بودم. هنوز شيرينی
</p>
<p style="direction:rtl;">گفتار آن حضرت در مخيّلهء من موجود است . چاره ای نديدم جز اينکه
</p>
<p style="direction:rtl;">ايشان را نزد جناب خال ببرم و سفارشهای لازمه را بايشان بنمايم که در
</p>
<p style="direction:rtl;">حفظ اين امانت جديّت فراوان بخرج دهد. بجناب خال گفتم من خودم را
</p>
<p style="direction:rtl;">لايق نميدانم که باين طفل درس بدهم . جناب خال تنها بودند کسی آنجا نبود
</p>
<p style="direction:rtl;">بايشان گفتم من اين طفل را آوردم که بشما بسپارم اين طفل مثل سايرين
</p>
<p style="direction:rtl;">نيست من قوّه ئی در اين طفل می‌بينم که جز در حضرت صاحب الزّمان در
</p>
<p style="direction:rtl;">سايرين آن قوّه نيست لهذا لازم است خيلی توجّه کنيد بگذاريد در منزل
</p>
<p style="direction:rtl;">بماند زيرا حقيقةً احتياج بمعلّم ندارد. و لکن جناب خال بحضرت باب تأکيد
</p>
<p style="direction:rtl;">کردند که بمکتب برگردند و درس بخوانند و با لهجهء ملامت آميزی
</p>
<p style="direction:rtl;">بحضرت گفتند مگر بشما نصيحت نکردم که مانند ساير اطفال رفتار کنی
</p>
<p style="direction:rtl;">و بهر چه معلّم ميگويد گوش بدهی. برای مراعات خاطر خال، حضرت باب
</p>
<p style="direction:rtl;">بمکتب مراجعت کردند و روح آن حضرت بسيار قوی بود روز بروز آثار
</p>
<p style="direction:rtl;">علم لدنّی و حکمت و دانش خارج از حدود بشری در آن حضرت آشکارتر ميشد.
</p>
<p style="direction:rtl;">بالاخره خال مجبور شد ايشانرا با خود بتجارت مشغول کند در ايّام
</p>
<p style="direction:rtl;">اشتغال بتجارت نيز آثار عجيبه از ايشان بشهود ميرسيد. بعد از چند سال
</p>
<p style="direction:rtl;">حضرت باب با خواهر ميرزا سيّد حسن و ميرزا ابوالقاسم ازدواج فرمودند
</p>
<p style="direction:rtl;">از اين اقتران فرزندی احمد نام بوجود آمد که يکسال قبل از بعثت يعنی در
</p>
<p style="direction:rtl;">ص ٦١
</p>
<p style="direction:rtl;">ص ٦٢
</p>
<p style="direction:rtl;">سال ١٢٥٩ هجری وفات يافت. پس از وفات اين طفل مناجاتی از قلم مبارک
</p>
<p style="direction:rtl;">صادر شده که مضمون آن بفارسی اين است : " اللّهمَّ يا الهی کاش اين ابراهيم
</p>
<p style="direction:rtl;">ترا هزار اسمعيل بود تا همه را در راه محبّت تو قربانی مينمود . يا
</p>
<p style="direction:rtl;">محبوبی يا مقصود قلبی محبّت اين احمد که بنده تو علی محمّد او را در
</p>
<p style="direction:rtl;">راه تو قربانی کرد هيچگاه نميتواند شعلهء محبّت تو را که در قلبش
</p>
<p style="direction:rtl;">افروخته خاموش سازد تا جانم در پای تو نثار نشود و تا جسمم در راه تو
</p>
<p style="direction:rtl;">بخاک و خون نغلطد و تا سينه‌ام برای تو هدف گلوله‌های بيشمار نشود
</p>
<p style="direction:rtl;">اضطراب من تسکين نيابد و دل من راحتی نپذيرد. ای خدای من ای يگانه
</p>
<p style="direction:rtl;">مقصود من قربان شدن يگانه فرزند مرا بپذير و قبول فرما و فداء شدن
</p>
<p style="direction:rtl;">او را فاتحه و علامت فدا شدن من در راهت قرار بده و بفضلت فداکاری
</p>
<p style="direction:rtl;">مرا قبول فرما. آرزو دارم که خون من در راه تو ريخته شود تا بذر امر تو
</p>
<p style="direction:rtl;">را با خون خود آبياری نمايم. تأثير مخصوصی بخون من عطا کن تا بذر
</p>
<p style="direction:rtl;">الهی بزودی در قلوب عباد انبات نمايد و سر سبز گردد و نموّ کند تا درختی
</p>
<p style="direction:rtl;">توانا گردد و جميع اهل عالم در سايه آن مجتمع شوند. اللّهمَّ استجب
</p>
<p style="direction:rtl;">دعائی و حقّق لی املی انّک انت المقتدر الکريم ." انتهی
</p>
<p style="direction:rtl;">حضرت باب غالب اوقات در بوشهر بتجارت مشغول بودند و با آنکه
</p>
<p style="direction:rtl;">هوا در نهايت درجهء حرارت بود هنگام روز چند ساعت بالای پشت بام منزل
</p>
<p style="direction:rtl;">تشريف ميبردند و بنماز مشغول بودند. آفتاب در نهايت حرارت می‌تابيد
</p>
<p style="direction:rtl;">و لکن هيکل مبارک قلباً بمحبوب واقعی متوجّه و بدون آنکه اهمّيّتی بشدّت
</p>
<p style="direction:rtl;">گرما بدهند بمناجات و نماز مشغول بودند دنيا و هر چه در آن موجود بود
</p>
<p style="direction:rtl;">همه را فراموش فرموده از هنگام فجر تا طلوع آفتاب و از ظهر تا عصر
</p>
<p style="direction:rtl;">بعبادت ميپرداختند. پيوسته بطرف طهران توجّه داشتند بقرص آفتاب
</p>
<p style="direction:rtl;">تابان با کمال فرح و سرور تحيّت ميگفتند و اين معنی رمزی از طلوع
</p>
<p style="direction:rtl;">شمس حقيقت بود که بر عالميان پرتو افکن گرديد. حضرت باب در هنگام
</p>
<p style="direction:rtl;">ص ٦٣
</p>
<p style="direction:rtl;">ص ٦٤
</p>
<p style="direction:rtl;">طلوع آفتاب بقرص شمس نظر ميفرمودند و مانند عاشقی بمعشوق خود باو
</p>
<p style="direction:rtl;">توجّه کرده با لسان قلب با نيّر اعظم براز و نياز ميپرداختند گوئی نيّر اعظم
</p>
<p style="direction:rtl;">را واسطه ميساختند که مراتب شوق و اشتياق حضرتش را بحضرت
</p>
<p style="direction:rtl;">محبوب مستور برساند. نظر باينمعنی بود که هيکل مبارک بشمس متوجّه
</p>
<p style="direction:rtl;">بودند ولی مردم نادان و غافل چنان می‌پنداشتند که آن حضرت آفتاب
</p>
<p style="direction:rtl;">پرست هستند و نيّر اعظم را ستايش ميکنند با آنکه توجّه بشمس ظاهر ،
</p>
<p style="direction:rtl;">رمز از توجّه حضرتش بشمس جمال محبوب مستور بود.
</p>
<p style="direction:rtl;">جناب حاجی سيّد جواد کربلائی حکايت فرمودند که من وقتی که عازم
</p>
<p style="direction:rtl;">هندوستان بودم در بين راه ببوشهر وارد شدم و چون با جناب حاجی ميرزا
</p>
<p style="direction:rtl;">سيّد علی سابقهء آشنائی داشتم و بملاقاتش ميرفتم حضرت باب را در آن
</p>
<p style="direction:rtl;">اوقات ملاقات کردم هر وقت آن حضرت را ميديدم نهايت خضوع و خشوع و
</p>
<p style="direction:rtl;">لطف و محبّت از سيمای آن بزرگوار آشکار بود. من نميتوانم بهيچ شرح و
</p>
<p style="direction:rtl;">بيانی آن سيمای نورانی و اخلاق رحمانی را بيان و تشريح نمايم. همهء مردم
</p>
<p style="direction:rtl;">بطهارت ذات و حسن رفتار و صداقت گفتار و کردار و تقوی و پرهيزکاری
</p>
<p style="direction:rtl;">آن بزرگوار اقرار و اعتراف داشتند . شخصی امانتی بحضور مبارک
</p>
<p style="direction:rtl;">فرستاده بود که آن را بفروشند و قيمتش را برايش بفرستند و قيمت آن
</p>
<p style="direction:rtl;">امانت را هم معيّن کرده بود. حضرت باب قيمت آن را برای آن شخص
</p>
<p style="direction:rtl;">فرستادند مشارٌ اليه مشاهده کرد که وجه بيشتر از مبلغی است که خودش
</p>
<p style="direction:rtl;">تعيين کرده بود لذا بحضور مبارک عريضه نگاشت و پرسيد چرا از قيمت
</p>
<p style="direction:rtl;">معيّن زيادتر فرستاده‌ايد. حضرت در جواب او فرمودند قيمت امانت تو
</p>
<p style="direction:rtl;">همانست که فرستاده‌ام زيادی نيست زيرا امانت تو مدّتی در نزد من بود و
</p>
<p style="direction:rtl;">در آن هنگام قيمتش همان بود که برای تو فرستادم ولی چون من در آن
</p>
<p style="direction:rtl;">وقت اين را نفروختم و بتأخير افتاد روا نديدم که بتو ضرر وارد آيد و
</p>
<p style="direction:rtl;">مطابق قيمت همان وقت وجهش را برای تو فرستادم. آن شخص هر چه
</p>
<p style="direction:rtl;">ص ٦٥
</p>
<p style="direction:rtl;">اصرار کرد که وجه زيادی را بحضور مبارک مسترد سازد قبول نفرمودند.
</p>
<p style="direction:rtl;">حضرت باب در مجالس روضه خوانی حاضر ميشدند و مصائب وارده
</p>
<p style="direction:rtl;">بر حضرت سيّد الشّهداء عليه السّلام را استماع ميفرمودند و اشک ميريختند
</p>
<p style="direction:rtl;">و در ضمن لبهای مبارک متحرّک بود و مشغول مناجات بودند در آنگونه
</p>
<p style="direction:rtl;">اوقات چه عظمتی در هيکل مبارک مشهود ميشد و چه نورانيّتی در سيمای
</p>
<p style="direction:rtl;">آن حضرت پديدار ميگرديد.
</p>
<p style="direction:rtl;">امّا اسامی مؤمنين اوّليه بحضرت اعلی که بحروف حيّ موسومند از
</p>
<p style="direction:rtl;">اين قرار است :
</p>
<p style="direction:rtl;">١- ملّا حسين بشرويه ملقّب به باب الباب
</p>
<p style="direction:rtl;">٢- ميرزا محمّد حسن برادر باب الباب
</p>
<p style="direction:rtl;">ص ٦٦
</p>
<p style="direction:rtl;">٣- ميرزا محمّد باقر همشيره زاده‌اش
</p>
<p style="direction:rtl;">٤- ملّا علی بسطامی
</p>
<p style="direction:rtl;">٥- ملّا خدا بخش قوچانی ملقّب بملّا علی
</p>
<p style="direction:rtl;">٦- ملّا حسن بجستانی
</p>
<p style="direction:rtl;">٧- سيّد حسين يزدی
</p>
<p style="direction:rtl;">٨- ميرزا محمّد روضه خوان يزدی
</p>
<p style="direction:rtl;">٩- سعيد هندی
</p>
<p style="direction:rtl;">١٠- ملّا محمود خوئی
</p>
<p style="direction:rtl;">١١- ملّا جليل ارومی
</p>
<p style="direction:rtl;">١٢- ملّا احمد ابدال مراغه ای
</p>
<p style="direction:rtl;">١٣- ملّا باقر تبريزی
</p>
<p style="direction:rtl;">١٤- ملّا يوسف اردبيلی
</p>
<p style="direction:rtl;">١٥- ميرزا هادی پسر ملّا عبد الوهّاب قزوينی
</p>
<p style="direction:rtl;">١٦- ميرزا محمّد علی قزوينی ١٧- طاهره ١٨- قدّوس
</p>
<p style="direction:rtl;">همهء اينها بجز حضرت طاهره بحضور حضرت باب مشرّف شدند
</p>
<p style="direction:rtl;">مشارٌ اليها چون دانست که شوهر خواهرش ميرزا محمّد علی قزوينی عازم
</p>
<p style="direction:rtl;">سفر است مکتوبی سر بمهر باو داد و از او درخواست کرد که چون حضرت
</p>
<p style="direction:rtl;">موعود را بيابد و بحضورش مشرّف شود آن مکتوب را تقديم کند و اين
</p>
<p style="direction:rtl;">بيت را از قِبَل او بحضور مبارکش عرض نمايد .
</p>
<p style="direction:rtl;">لمعات وجهک اشرقت و شعاع طلعتک اعتلی
</p>
<p style="direction:rtl;">ز چه رو الست بربّکم نزنی بزن که بلی بلی
</p>
<p style="direction:rtl;">وقتيکه ميرزا محمّد علی بحضور باب مشرّف شد جزو اهل ايمان در آمد
</p>
<p style="direction:rtl;">مکتوب و پيام حضرت طاهره را بمحضر مبارک تقديم کرد حضرت باب
</p>
<p style="direction:rtl;">مشارٌ اليها را از حروف حيّ محسوب داشتند . پدر جناب طاهره که حاجی
</p>
<p style="direction:rtl;">ص ٦٧
</p>
<p style="direction:rtl;">ملّا صالح قزوينی بود و حاجی ملّا تقی عموی طاهره از بزرگترين علمای
</p>
<p style="direction:rtl;">ايران بودند. از احاديث اسلاميه اطّلاع کامل داشتند پيش همه محترم
</p>
<p style="direction:rtl;">بودند. شوهر جناب طاهره ملّا محمّد پسر عموی ايشان بود ملّا تقی عموی
</p>
<p style="direction:rtl;">طاهره در نزد شيعيان بشهيد ثالث معروف است. طايفهء حضرت طاهره
</p>
<p style="direction:rtl;">جميعاً بالا سری بودند فقط حضرت طاهره نهايت ميل را بتعاليم جناب سيّد
</p>
<p style="direction:rtl;">کاظم داشتند و نسبت بآن بزرگوار محبّت و اخلاص ميورزيدند از شدّت
</p>
<p style="direction:rtl;">علاقه بايشان رساله‌ای در اثبات تعاليم شيخ و ردّ بر منکرين آن تعاليم
</p>
<p style="direction:rtl;">نگاشتند و بحضور سيّد کاظم رشتی فرستادند. جناب سيّد پس از مشاهدهء
</p>
<p style="direction:rtl;">آن تأليف مراسله ئی با کمال رقّت و لطف بطاهره نگاشتند عنوان رساله
</p>
<p style="direction:rtl;">را چنين نوشته بودند " يا قرّة العين و روح الفواد " از آن وقت مشارٌ اليها
</p>
<p style="direction:rtl;">بقرّة العين معروف شدند .
</p>
<p style="direction:rtl;">وقتيکه اصحاب در بدشت مجتمع بودند همه از مشاهدهء جرأت و
</p>
<p style="direction:rtl;">شجاعت مشارٌ اليها متحيّر بودند جمعی از اصحاب رفتار بی‌نظير و
</p>
<p style="direction:rtl;">بی‌سابقهء قرّة العين را بحضور باب عرض کردند مقصودشان اين بود
</p>
<p style="direction:rtl;">که از مشارٌ اليها بحضور مبارک بدگوئی کنند.
</p>
<p style="direction:rtl;">حضرت باب در جواب آنها فرمودند چه ميتوانم بگويم دربارهء کسيکه
</p>
<p style="direction:rtl;">لسان عظمت او را طاهره ناميده است اين بيان مبارک که باصحاب رسيد
</p>
<p style="direction:rtl;">همه ساکت شدند ديگر کسی جرأت نکرد حرفی بزند و دربارهء حضرت
</p>
<p style="direction:rtl;">طاهره چيزی بگويد از آن وقت جناب قرّة العين در ميان اصحاب بطاهره
</p>
<p style="direction:rtl;">معروف شدند .
</p>
<p style="direction:rtl;">قبلاً گفتيم که طايفهء حضرت طاهره همه بالا سری بودند در اينجا لازم
</p>
<p style="direction:rtl;">است بمعنی اين کلمه اشاره کنيم جناب شيخ احمد و سيّد کاظم رشتی وقتيکه
</p>
<p style="direction:rtl;">با اصحاب و پيروان در شهر کربلا بزيارت حضرت سيّد الشّهداء عليه السّلام
</p>
<p style="direction:rtl;">مشرّف ميشدند در قسمت پائين پای مبارک ميايستادند و بساير جهات
</p>
<p style="direction:rtl;">ص ٦٨
</p>
<p style="direction:rtl;">مرقد منوّر قدم نميگذاشتند و احترام خود را بآن مقام مقدّس باينگونه
</p>
<p style="direction:rtl;">اظهار ميداشتند لکن ساير مردم در وقت زيارت دور ضريح ميگشتند
</p>
<p style="direction:rtl;">و حتّی بالای سر مبارک هم ميرفتند و زيارت ميخواندند. شيخيها معتقد
</p>
<p style="direction:rtl;">بودند که مقرّبان درگاه خدا هميشه زنده‌اند و برای اهل ايمان مماتی نيست.
</p>
<p style="direction:rtl;">امام عليه السّلام را همواره حيّ و حاضر ميدانستند و از اين جهت ميگفتند
</p>
<p style="direction:rtl;">که در حضور امام حيّ و حاضر که راهنمای اهل ايمان است سزاوار نيست
</p>
<p style="direction:rtl;">که انسان احترام را رعايت نکند از اين جهت شيعيان که در وقت زيارت
</p>
<p style="direction:rtl;">بالای سر امام هم ميرفتند به بالا سری معروف شدند .
</p>
<p style="direction:rtl;">جناب ملّا حسين خيال ميکردند که حضرت اعلی برای حجّ بيت که
</p>
<p style="direction:rtl;">تشريف ببرند او را با خود همراه خواهند برد لکن حضرت باب وقتيکه
</p>
<p style="direction:rtl;">ميخواستند از شيراز عزيمت کنند ملّا حسين را احضار فرمودند و باو
</p>
<p style="direction:rtl;">گفتند نزديک است که از هم جدا شويم شما بايد دامن همّت بر کمر زنيد و
</p>
<p style="direction:rtl;">بتبليغ امر اللّه قيام کنيد خداوند شما را محافظت خواهد کرد و قرين
</p>
<p style="direction:rtl;">نصرت و موفّقيت خواهد ساخت. اينک در بلاد سير نمائيد و همانطوريکه باران
</p>
<p style="direction:rtl;">زمين را سر سبز ميسازد شما نيز مردم را از باران برکات خود که خداوند
</p>
<p style="direction:rtl;">عنايت فرمود سر سبز سازيد. در هر حال تسليم ارادهء خداوند باشيد
</p>
<p style="direction:rtl;">بصدای بلند مردم را مخاطب ساخته بگوئيد بيدار شويد بيدار شويد که
</p>
<p style="direction:rtl;">باب رحمت الهی باز است صبح هدايت در نهايت روشنی دميده و حضرت
</p>
<p style="direction:rtl;">موعود آشکار گشته. ای امّتهای روی زمين راه ورود موعود را آماده و مهيّا
</p>
<p style="direction:rtl;">سازيد و خود را از فضل و احسانش بی‌نصيب نکنيد. چشم خود را از
</p>
<p style="direction:rtl;">مشاهدهء انوارش محروم نسازيد اينها را چون بمردم ابلاغ کرديد هر که امر
</p>
<p style="direction:rtl;">الهی را پذيرفت از آيات و الواح الهی برای او تلاوت نمائيد تا مجذوب کلمة
</p>
<p style="direction:rtl;">اللّه شود و از خواب غفلت بيدار گردد و بملکوت الهی ورود نمايد. من هم با
</p>
<p style="direction:rtl;">جناب قدّوس بحجّ بيت ميروم و ترا برای روبرو شدن با دشمن خونخوار
</p>
<p style="direction:rtl;">ص ٦٩
</p>
<p style="direction:rtl;">ميگذاريم مطمئنّ باش که بموهبت کبری فائز خواهی شد. اکنون بطرف
</p>
<p style="direction:rtl;">شمال عزيمت فرما و از بلاد اصفهان و کاشان و قم و طهران عبور نما. از خدا
</p>
<p style="direction:rtl;">بخواه که در طهران بمشاهدهء مقرّ سلطنت الهی موفّق شوی و در قصر
</p>
<p style="direction:rtl;">محبوب واقعی ورود نمائی. در سرزمين طهران سرّی موجود است و رازی
</p>
<p style="direction:rtl;">پنهان که اگر ظاهر شود جهان بهشت برين گردد. اميدوارم تو بفضل و
</p>
<p style="direction:rtl;">موهبت آن محبوب بزرگوار برسی. از طهران بخراسان سفر کن در آن
</p>
<p style="direction:rtl;">بلاد ندای الهی بلند نما از آنجا بنجف و کربلا برگرد و منتظر امر پروردگار
</p>
<p style="direction:rtl;">باش، مطمئنّ باش که اين مأموريّت را بتمام و کمال انجام خواهی داد زيرا
</p>
<p style="direction:rtl;">تو برای انجام اين مأموريّت خلق شده‌ای. اگر جميع اعداء و مخالفين قيام
</p>
<p style="direction:rtl;">کنند و بخواهند ترا از انجام مأموريّت مانع شوند هرگز نمی توانند اذيّتی
</p>
<p style="direction:rtl;">بتو برسانند و تا مأموريّت خود را انجام ندهی يک موی از سر تو کم
</p>
<p style="direction:rtl;">نخواهد شد زمام امور در قبضهء قدرت حقّ است اوست غالب و توانا.
</p>
<p style="direction:rtl;">آنگاه ملّا علی بسطامی را احضار کردند و با نهايت محبّت و مهربانی
</p>
<p style="direction:rtl;">با او تکلّم کردند و باو فرمودند شما بايد فوراً بجانب نجف و کربلا عزيمت
</p>
<p style="direction:rtl;">نمائی. آنگاه مصائب و مصاعبی که در راه او ميبايستی پيش بيايد يکايک
</p>
<p style="direction:rtl;">را برای او بيان کردند و فرمودند تو بايد در ايمان خويش دارای ثبات و
</p>
<p style="direction:rtl;">استقامت باشی و مانند کوه از ارياح شديدهء امتحانات و مصائب متين و
</p>
<p style="direction:rtl;">پابرجا باشی. از جهال و مردم نادان نهراسی و از لعن و سبّ علما و
</p>
<p style="direction:rtl;">پيشوايان بيمی در دل راه ندهی هيچ چيز نبايد ترا از انجام مقصود باز
</p>
<p style="direction:rtl;">دارد زيرا خداوند تو را بمائدهء آسمانی دعوت فرموده و در جهان جاودانی
</p>
<p style="direction:rtl;">برای تو آن را مقرّر و مهيّا ساخته. تو اوّل کسی هستی که از بيت اللّه
</p>
<p style="direction:rtl;">خارج ميشوی و برای تبليغ امر سفر مينمائی و اوّل کسی هستی که در
</p>
<p style="direction:rtl;">سبيل نصرت امر اللّه گرفتار بلا ميشوی. اگر در اين راه جان خود را هم
</p>
<p style="direction:rtl;">بدهی مطمئنّ باش که اجر تو جزيل است و بموهبت کبری خواهی رسيد.
</p>
<p style="direction:rtl;">ص ٧٠
</p>
<p style="direction:rtl;">ملّا علی بسطامی پس از استماع بيانات مبارکه برای اجرای امر
</p>
<p style="direction:rtl;">بپا خاست و از شيراز بيرون رفت. در يکفرسخی شيراز جوانی از شهر باو
</p>
<p style="direction:rtl;">رسيد نام اين جوان عبد الوهّاب بود و از ملّا علی در خواست نمود که بحرف
</p>
<p style="direction:rtl;">او گوش بدهد و در حالتی که اشک از چشمش سرازير بود بملّا علی گفت
</p>
<p style="direction:rtl;">" خواهش دارم اجازه فرمائيد من در خدمت شما باشم زيرا خيلی دل تنگ
</p>
<p style="direction:rtl;">شده‌ام بی‌اندازه پريشان حال هستم ديشب در عالم رؤيا مشاهده نمودم
</p>
<p style="direction:rtl;">که جارچی در بازار شيراز جار ميزند و مردم را مژده ميدهد و ميگويد
</p>
<p style="direction:rtl;">حضرت امير عليه السّلام تشريف آورده‌اند برخيزيد برويد جستجو کنيد
</p>
<p style="direction:rtl;">و تماشا کنيد که آن حضرت برات آزادی از آتش جهنّم را بمردم ميدهد
</p>
<p style="direction:rtl;">بشتابيد هر کس که برات آزادی را از آن حضرت بگيرد گناهانش آمرزيده
</p>
<p style="direction:rtl;">است و هر کس محروم شود از بهشت برين محروم خواهد بود ". بمحض
</p>
<p style="direction:rtl;">اينکه صدای اين جارچی بگوش من رسيد برخاستم و دکّان خود را بستم و در
</p>
<p style="direction:rtl;">بازار وکيل براه افتادم تا بجائی رسيدم که ديدم شما ايستاده‌ايد و مردم
</p>
<p style="direction:rtl;">دور شما اجتماع کرده هر يک از نفوس از دست شما ورقه‌ای ميگرفت
</p>
<p style="direction:rtl;">آهسته بگوش او کلمه‌ای ميگفتيد که از استماع آن کلمه فرار کرده فرياد
</p>
<p style="direction:rtl;">ميکشيد وای بر من که از مهر و محبّت امام محروم و بيچاره من که جزو
</p>
<p style="direction:rtl;">مطرودين و ساقطين محسوبم . از خواب بيدار شدم و در افکار زيادی غوطه ور
</p>
<p style="direction:rtl;">شده بالاخره بجانب دکّان خود آمدم ناگهان شما را ديدم که همراه
</p>
<p style="direction:rtl;">شخصی که عمّامه بر سر داشت از مقابل من گذشتيد و او با شما مشغول
</p>
<p style="direction:rtl;">مذاکره بود چون شما را ديدم از جای خود برخاستم قوّتی در من ايجاد شد که
</p>
<p style="direction:rtl;">شرح آن نتوانم و بسرعت دويدم تا بشما برسم چيزيکه باعث تعجّب من شد
</p>
<p style="direction:rtl;">اين بود که چون بشما رسيدم ديدم همانجائيکه شما را در خواب ديدم
</p>
<p style="direction:rtl;">ايستاده بوديد مشغول مذاکره هستيد و آن شخص عمّامه بر سر، اقوال
</p>
<p style="direction:rtl;">شما را ردّ ميکرد باو گفتيد " گر جمله کائنات کافر گردند- بر دامن
</p>
<p style="direction:rtl;">ص ٧١
</p>
<p style="direction:rtl;">کبرياش ننشيند گرد " من در گوشه‌ای ايستاده مقداری با شما فاصله داشتم
</p>
<p style="direction:rtl;">و بمراقبت شما پرداختم بالاخره از محلّ خود براه افتاديد و بطرف دروازهء
</p>
<p style="direction:rtl;">کازرون روان شديد من دنبال شما آمدم تا اينجا که بشما رسيدم. ملّا علی
</p>
<p style="direction:rtl;">او را وادار کرد که بشهر مراجعت کند و بکار مشغول شود باو
</p>
<p style="direction:rtl;">فرمود همراهی شما با من مرا در مشکلاتی خواهد انداخت، بشيراز
</p>
<p style="direction:rtl;">مراجعت کن و مطمئنّ باش زيرا که تو در جرگه مؤمنين محسوب هستی.
</p>
<p style="direction:rtl;">پس از مکالمات زياد که بين اين دو نفر جريان يافت ملّا علی بسطامی بالاخره
</p>
<p style="direction:rtl;">به همراهی آن جوان تن در داد و کار خود را بخداوند واگذار کرد. چون اندکی
</p>
<p style="direction:rtl;">دور شدند حاجی عبد المجيد پدر عبد الوهّاب برای مراجعت دادن فرزند خود در
</p>
<p style="direction:rtl;">دنبال آنها روانه شد و با ملّا علی بسطامی در نهايت خشونت رفتار کرد.
</p>
<p style="direction:rtl;">ص ٧٢
</p>
<p style="direction:rtl;">حاجی عبد المجيد بعد از آنکه بامر مبارک مؤمن شد اغلب اين واقعه را برای
</p>
<p style="direction:rtl;">احبّا نقل ميکرد و در حين شرح قضيّه اشک از چشمش جاری ميشد و
</p>
<p style="direction:rtl;">ميگفت چقدر من متأسّفم از رفتاريکه در آن روز مرتکب شدم الحمد للّه که
</p>
<p style="direction:rtl;">خداوند مرا هدايت فرموده و گناه مرا بخشيده، من در بين کارکنان پسران
</p>
<p style="direction:rtl;">فرمانفرما بودم فرمانفرما والی فارس بود و بواسطه نسبت بفرمانفرما
</p>
<p style="direction:rtl;">هيچ کس جرأت نميکرد بمن جسارت يا اذيّت کند . غفلةً شنيدم پسر من
</p>
<p style="direction:rtl;">عبد الوهّاب دکان خود را ترک کرده و از شهر بيرون رفته من فوراً از
</p>
<p style="direction:rtl;">دروازه کازرون خارج شدم و در طلب او شتافتم چماقی در دست من بود
</p>
<p style="direction:rtl;">تصميم داشتم پسرم را بزنم شنيده بودم که مردی که بر سر عمّامه دارد با
</p>
<p style="direction:rtl;">پسر من همراه بوده است خشم من بی‌اندازه بود رفتم تا بآنها رسيدم. چون
</p>
<p style="direction:rtl;">چشمم بملّا علی افتاد با نهايت خشم باو حمله ور شدم و بکتک زدن او
</p>
<p style="direction:rtl;">پرداختم. در بين ضرباتی سخت که باو وارد ميشد گفت ای عبد المجيد دست
</p>
<p style="direction:rtl;">نگهدار زيرا خداوند بحال تو بينا و چشمان او ترا مراقب است خدا را
</p>
<p style="direction:rtl;">شاهد ميگيرم که سبب بيرون آمدن پسرت از شيراز من نبودم و بهيچوجه
</p>
<p style="direction:rtl;">باذيّت تو اهمّيّت نميدهم ... روزی پشيمان خواهی شد و به بيگناهی من
</p>
<p style="direction:rtl;">واقف خواهی گشت. ولی من باقوال او اعتنائی نکردم و آنقدر او را زدم تا
</p>
<p style="direction:rtl;">خسته شدم و بالاخره به پسرم امر کردم که از ملّا علی جدا شده با من بشهر
</p>
<p style="direction:rtl;">برگردد وقتيکه با هم بشهر می‌آمديم پسر من خوابی را که ديده بود برای
</p>
<p style="direction:rtl;">من حکايت کرد. چون ان را شنيدم تأسّف شديدی سراپای مرا گرفت اين
</p>
<p style="direction:rtl;">تأسّف با من همراه بود تا وقتيکه از شيراز به بغداد عزيمت نمودم و از
</p>
<p style="direction:rtl;">بغداد بکاظمين رفته مسکن گرفتم. پسر من عبد الوهّاب در کاظمين مشغول
</p>
<p style="direction:rtl;">کار بود من از امر بی خبر بودم تا در سال ١٢٦٧ هجری که حضرت بهاءاللّه
</p>
<p style="direction:rtl;">بطهران آمدند و پسرم از کاظمين رفته جزو محبوسين سياه چال بود و در
</p>
<p style="direction:rtl;">سنه ١٢٦٨ بشهادت رسيد. بعداً که حضرت بهاءاللّه ببغداد نفی شدند بصرف
</p>
<p style="direction:rtl;">ص ٧٣
</p>
<p style="direction:rtl;">فضل رحمت الهيّه شامل حال من شد و از حقيقت امر مبارک مطّلع شدم از
</p>
<p style="direction:rtl;">گناه من در گذشتند و مرا عفو فرمودند.
</p>
<p style="direction:rtl;">باری ملّا علی بطرف مأموريّت خود روانه شد تا به نجف رسيد و بدعوت
</p>
<p style="direction:rtl;">شيخ محمّد حسن صاحب جواهر که معروفترين علمای شيعه بود پرداخت.
</p>
<p style="direction:rtl;">بعد از وقايع بسيار ( که شرح آن در تاريخ نبيل مسطور است ) ملّا علی به
</p>
<p style="direction:rtl;">تفتين علما گرفتار دشمنان خون خوار گرديد از نجف او را به بغداد بردند
</p>
<p style="direction:rtl;">و در حضور مفتی بزرگ او را حاضر کردند. نبيل از قول حاجی هاشم عطّار
</p>
<p style="direction:rtl;">ميگويد که من در بارهء خاتمهء کار ملّا علی حقيقت مطلب را بدست نياوردم
</p>
<p style="direction:rtl;">بعضی ميگويند که ملّا علی در بين راه اسلامبول مريض شد و بعضی ديگر
</p>
<p style="direction:rtl;">ميگويند که بدست اعداء بشهادت رسيد. بهر حال جناب ملّا علی بسطامی
</p>
<p style="direction:rtl;">اوّلين کسی است که در راه امر اللّه تحمّل مصائب شديده نمود و اوّل شخصی
</p>
<p style="direction:rtl;">است که در راه محبوب بيهمتا بشهادت نائل و سرافراز گرديد.
</p>
<p style="direction:rtl;">پس از آنکه حضرت باب ملّا علی را امر فرمودند بعتبات عاليات توجّه
</p>
<p style="direction:rtl;">نمايد آنگاه ساير حروف حيّ را احضار فرمودند و هر يک را بطرفی
</p>
<p style="direction:rtl;">مأموريّت دادند و در حين وداع و خدا حافظی بآنها فرمودند :
</p>
<p style="direction:rtl;">" ای ياران عزيز من، شما در اين ايّام حامل پيام الهی هستيد خداوند
</p>
<p style="direction:rtl;">شما را برای مخزن اسرار خويش انتخاب فرموده تا امر الهی را ابلاغ
</p>
<p style="direction:rtl;">نمائيد. بواسطهء صدق گفتار و رفتار خود نمايندهء قوّت و نورانيّت ربّانی
</p>
<p style="direction:rtl;">گرديد. تمام اعضای جسد شما بايد بر ارتفاع مقامات شما شهادت دهند و
</p>
<p style="direction:rtl;">بطهارت حيات و عظمت مقصود شما ناطق گردد زيرا اين روز همان روز
</p>
<p style="direction:rtl;">است که خداوند مجيد در قرآن(36 :66) فرموده " اليومَ نَختِم علی أفواههِم
</p>
<p style="direction:rtl;">و تُکَلِمنا أيدِيهم و تَشهُد أرُجلُهُم بما کانوا يعمَلون " 
</p>
<p style="direction:rtl;">بيانات مبارکهء حضرت مسيح را که بشاگردان خود فرمودند بياد آوريد وقتيکه ميخواستند آنان
</p>
<p style="direction:rtl;">را برای تبليغ باطراف بفرستند بآنها فرمودند شما مانند آتشی هستيد که
</p>
<p style="direction:rtl;">ص ٧٤
</p>
<p style="direction:rtl;">در شب تاريک بر فراز کوه بلند افروخته گردد. بايد مردم از نورانيّت شما
</p>
<p style="direction:rtl;">مهتدی شوند. بايد طهارت ذات و حسن گفتار شما طوری باشد که مردم دنيا
</p>
<p style="direction:rtl;">بواسطهء مشاهدهء حسن گفتار و رفتار شما بسوی پدر آسمانی که منبع فيض
</p>
<p style="direction:rtl;">جاودانی و سر چشمهء فضل ابدی است متوجّه گردند. شما که فرزندان آن
</p>
<p style="direction:rtl;">پدر روحانی هستيد بواسطهء اعمال خود بايد مظهر صفات الهيّه گرديد تا
</p>
<p style="direction:rtl;">مردم نور الهی را در شما مشاهده کنند شما نمک زمين هستيد اگر نمک
</p>
<p style="direction:rtl;">فاسد باشد با چه چيز اصلاح خواهد شد.
</p>
<p style="direction:rtl;">انقطاع شما بايد بدرجه(ای) باشد که در هر شهری برای تبليغ امر اللّه
</p>
<p style="direction:rtl;">داخل شويد از مردم آن شهر بهيچوجه اجر و مزدی توقّع نداشته باشيد غذا
</p>
<p style="direction:rtl;">و طعام طلب نکنيد و هنگاميکه از آن شهر ميخواهيد خارج شويد گرد
</p>
<p style="direction:rtl;">کفشهای خود را هم بتکانيد تا چنانچه منقطع و طاهر وارد آن شهر شديد
</p>
<p style="direction:rtl;">همانطور خارج گرديد زيرا پدر آسمانی همواره با شماست و شما را
</p>
<p style="direction:rtl;">مراقبت ميفرمايد و محافظت مينمايد اگر شما نسبت باو وفادار باشيد
</p>
<p style="direction:rtl;">يقين بدانيد که خزينه‌های عالم را بشما تسليم ميکند و مقام شما را از
</p>
<p style="direction:rtl;">مقام فرمانروايان و پادشاهان بلندتر ميسازد.
</p>
<p style="direction:rtl;">ای حروف حيّ، ای مؤمنين من يقين بدانيد که عظمت امروز نسبت
</p>
<p style="direction:rtl;">بايّام سابق بی‌نهايت بلکه قابل قياس نيست. شما نفوسی هستيد که انوار
</p>
<p style="direction:rtl;">صبح ظهور را مشاهده کرديد و باسرار امرش آگاه شديد کمر همّت محکم
</p>
<p style="direction:rtl;">کنيد و اين آيه قرآن (٢٤:٨٩) را بياد آريد که دربارهء امروز می‌فرمايد :
</p>
<p style="direction:rtl;">" وَ جاء ربّک و المَلَکُ صفّاً صفّاً " قلوب خود را از آمال و آرزوهای دنيوی
</p>
<p style="direction:rtl;">پاک کنيد و باخلاق الهی خود را مزيّن و آراسته نمائيد. بواسطهء اعمال نيک
</p>
<p style="direction:rtl;">بحقانيّت کلمة اللّه شهادت دهيد و اين آيهء قرآن (٤٠:٤٧) را همواره در نظر داشته
</p>
<p style="direction:rtl;">باشيد که ميفرمايد " وَ إن تَتَولّوا يَستبدِل قوماً غيرکم ثم لا يَکُونُوا
</p>
<p style="direction:rtl;">أمثالَکُم " مبادا اعمال شما طوری باشد که ديگران بيايند و ملکوت الهی را
</p>
<p style="direction:rtl;">ص ٧٥
</p>
<p style="direction:rtl;">از شما بگيرند و شما بی‌نصيب بمانيد دوران کفايت عبادات کسالت‌آور
</p>
<p style="direction:rtl;">فتور آميز منقضی شد امروز روزی است که بواسطهء قلب طاهر و اعمال
</p>
<p style="direction:rtl;">حسنه و تقوای خالص هر نفسی ميتواند بساحت عرش الهی صعود نمايد
</p>
<p style="direction:rtl;">و در درگاه خداوند مقرّب شود و مقبول افتد. " إلِيه يَصعَدُ الکَلِمُ
</p>
<p style="direction:rtl;">الطّيِّبُ و العَمَلُ الصّالحُ يَرْفَعُهُ " ( قرآن ٣٥ : ١٢ ).
</p>
<p style="direction:rtl;">شما آن نفوس مستضعفين هستيد که در قرآن ( ٢٨ : ٥ ) فرموده :
</p>
<p style="direction:rtl;">" و نُرِيدُ أن نَمُنّ عَلی الّذِينَ اسْتَضْعِفُوا فی الارضِ وَ نَجْعَلَهُمْ
</p>
<p style="direction:rtl;">أئِمّةً وَ نَجْعَلَهُمُ الوَارِثينَ " خداوند شما را باين مقام عالی دعوت مينمايد
</p>
<p style="direction:rtl;">و در صورتی ميتوانيد باين درجهء عاليه برسيد که تمام آمال و مقاصد دنيوی
</p>
<p style="direction:rtl;">را زير پا گذاشته و مصداق اين آيه شويد که در قرآن ميفرمايد (٢٧:٢١-٢٨)
</p>
<p style="direction:rtl;">" عِبادٌ مُکرَمُونَ لا يَسبِقُوْنَهْ بالقولِ وَ هُمْ بِاَمرِهِ يَعْمَلُونَ ".
</p>
<p style="direction:rtl;">شما حروف اوّليّه هستيد که از نقطهء اولی منشعب شده‌ايد. شما چشمه‌های آب حياتيد
</p>
<p style="direction:rtl;">که از منبع ظهور الهی جاری گشته‌ايد از خداوند بخواهيد که شما را حفظ نمايد تا
</p>
<p style="direction:rtl;">آمال دنيوی و شئون جهان، طهارت و انقطاع شما را تيره و آلوده نکند
</p>
<p style="direction:rtl;">و حلاوت شما را بمرارت تبديل ننمايد من شما را برای روز خداوند که
</p>
<p style="direction:rtl;">ميآيد تربيت و آماده ساخته‌ام و ميخواهم که اعمال شما در مقعد صدق
</p>
<p style="direction:rtl;">عند مليک مقتدر قبول افتد. راز و اسرار يوم اللّه که خواهد آمد امروز
</p>
<p style="direction:rtl;">مکشوف نيست طفل تازه متولّد آن روز مقامش از بالغين اين امر ارجمندتر
</p>
<p style="direction:rtl;">است و جاهل آن ظهور درجه‌اش از عالم اين روز بالاتر.
</p>
<p style="direction:rtl;">اينک در طول و عرض جهان پراکنده شويد و با قدم ثابت و قلب
</p>
<p style="direction:rtl;">بی‌آلايش راه را برای آمدن روز خدا مهيّا و مسطّح کنيد. بضعف و عجز خود
</p>
<p style="direction:rtl;">نظر نکنيد بقدرت و عظمت خداوند مقتدر و توانای خود ناظر باشيد. مگر
</p>
<p style="direction:rtl;">خداوند ابراهيم را بنمرود غلبه نبخشيد مگر حضرت موسی را بر فرعون
</p>
<p style="direction:rtl;">و فرعونيان غالب نساخت با اينکه حضرت موسی جز عصای خود ديگر
</p>
<p style="direction:rtl;">ص ٧٦
</p>
<p style="direction:rtl;">مساعد و کمکی نداشت. مگر حضرت مسيح را بر يهود غلبه نبخشيد با آنکه
</p>
<p style="direction:rtl;">حضرت مسيح عليه السّلام در ظاهر بينوا و بيکس بود. مگر قبائل عرب را
</p>
<p style="direction:rtl;">در مقابل حضرت رسول (ص) خاضع ننمود. آن قبائل وحشی در ظلّ تعاليم
</p>
<p style="direction:rtl;">مقدّسهء آن حضرت تربيت شدند و حالشان تغيير کرد و مُهذّب گشتند بنا
</p>
<p style="direction:rtl;">بر اين بنام خداوند قيام کنيد بخدا توکّل نمائيد و باو توجّه کنيد و يقين
</p>
<p style="direction:rtl;">داشته باشيد که بالاخره فتح و فيروزی با شما خواهد بود.
</p>
<p style="direction:rtl;">پس از اينکه حضرت باب بواسطهء اين بيانات روح تازه در اصحاب
</p>
<p style="direction:rtl;">خويش دميدند و مهمترين وظيفهء آنان را بآنها گوشزد فرمودند هر يک
</p>
<p style="direction:rtl;">را مأمور اقليمی مخصوص و محلّی بخصوص نمودند تا بتبليغ امر اللّه
</p>
<p style="direction:rtl;">پردازند و بآنها دستور دادند که در هيچ جا و نزد هيچکس اسم و رسم هيکل
</p>
<p style="direction:rtl;">مبارک را اظهار نکنند و معرّفی ننمايند و در حين تبليغ فقط بگوئيد که
</p>
<p style="direction:rtl;">باب موعود ظاهر شده دليلش قاطع است و برهانش متين و کامل هر که باو
</p>
<p style="direction:rtl;">مؤمن شود بجميع انبياء و رسل مؤمن است و هر که او را انکار نمايد
</p>
<p style="direction:rtl;">بانکار جميع پرداخته است.
</p>
<p style="direction:rtl;">آنگاه با همه خداحافظی فرمودند و اجازه سفر دادند بجز جناب ملّا
</p>
<p style="direction:rtl;">حسين اوّل من آمن و حضرت قدّوس آخر من آمن از حروف حيّ بقيّه که
</p>
<p style="direction:rtl;">چهارده نفر بودند در هنگام فجر بنقطهء مأموريّت خويش توجّه نمودند.
</p>
<p style="direction:rtl;">بعداً ملّا حسين را وقتيکه ميخواست مرخّص شود مخاطب ساخته
</p>
<p style="direction:rtl;">فرمودند :" از اينکه در سفر حجاز و حجّ بيت با من همراه نيستی محزون
</p>
<p style="direction:rtl;">مباش عنقريب تو را بشهری ميفرستم که حجاز و شيراز در شرافت با او
</p>
<p style="direction:rtl;">برابری نتوانند زيرا رمز عظيم و سرّ مقدّسی در آن نقطه موجود است.
</p>
<p style="direction:rtl;">انتظار دارم که بمساعدت خداوند پرده‌ها را از جلو چشم اشرار برداری و
</p>
<p style="direction:rtl;">عقول آنان را از آلايش پيراسته سازی اينک بايد از اينجا باصفهان و از
</p>
<p style="direction:rtl;">آنجا بکاشان و طهران و خراسان عزيمت نمائی از خراسان بعراق سفر کنی
</p>
<p style="direction:rtl;">ص ٧٧
</p>
<p style="direction:rtl;">ص ٧٨
</p>
<p style="direction:rtl;">و در آنجا منتظر فرمان پروردگار خود باشی تا بهر جا که اراده فرمايد ترا
</p>
<p style="direction:rtl;">بفرستد. من هم با قدّوس بقصد حجّ بيت عزيمت مينمايم غلام حبشی خود را
</p>
<p style="direction:rtl;">نيز همراه ميبرم عنقريب قافله حجاز از شيراز حرکت ميکند من هم با آنها
</p>
<p style="direction:rtl;">ميروم، مکّه و مدينه را زيارت ميکنم و آنچه را بدان از طرف خداوند
</p>
<p style="direction:rtl;">مأمورم انجام ميدهم و انشاء اللّه از آنجا بعراق و کوفه سفر ميکنم شايد
</p>
<p style="direction:rtl;">تو را در آنجا ملاقات کنم و اگر هم امر الهی بر خلاف آنچه گفتم صادر شود
</p>
<p style="direction:rtl;">ترا مطّلع خواهم ساخت تا در شيراز بحضور مشرّف شوی مطمئنّ باش که
</p>
<p style="direction:rtl;">جنود ملکوت تو را نصرت مينمايند. موفّق خواهی شد. جنود ملاء اعلی در
</p>
<p style="direction:rtl;">اطراف تو حاضر و آماده‌اند و قوّت الهيّه در وجود تو تجلّی نموده، فيض
</p>
<p style="direction:rtl;">الهی راهنمای تو است، هر کس تو را دوست بدارد خدا را دوست داشته
</p>
<p style="direction:rtl;">و هر که تو را دشمن دارد دشمن خدا است هر که تو را انکار کند خدا را
</p>
<p style="direction:rtl;">انکار نموده و هر که بتو محبّت داشته باشد بخداوند محبّت دارد ".
</p>
<p style="direction:rtl;">ص ٧٩
</p>
<p style="direction:rtl;">فصل چهارم
</p>
<p style="direction:rtl;">مسافرت ملّا حسين بطهران
</p>
<p style="direction:rtl;">ملّا حسين حسب الامر مولای عالميان بسوی اصفهان رهسپار و در
</p>
<p style="direction:rtl;">مدرسهء نيم آورد منزل کرد. پس از ورود طلّاب علوم مخصوصاً شاگردان
</p>
<p style="direction:rtl;">سيّد محمّد باقر رشتی که در سفر قبل او را ديده بودند با وی بنای مخالفت و
</p>
<p style="direction:rtl;">عناد را گذاشته ابتدا نزد سيّد اسد اللّه پسر سيّد محمّد باقر رشتی که پس از
</p>
<p style="direction:rtl;">فوت پدر بر مسند رياست شرعيّه جالس بود شکايت بردند و از ورود
</p>
<p style="direction:rtl;">ملّا حسين حکايت کردند و سيّد اسد اللّه را وادار بمخالفت نمودند سيّد در
</p>
<p style="direction:rtl;">جواب آنان گفت که مرا با ملّا حسين يارای مقاومت نيست خود شما بوديد
</p>
<p style="direction:rtl;">و ديديد که اين شخص چگونه پدرم را با تبحّر و فصاحت بيان مغلوب نمود
</p>
<p style="direction:rtl;">چگونه من او را از گفتار خاموش کنم. طلّاب گفتند که ملّا حسين در زمان
</p>
<p style="direction:rtl;">پدر مرحومت که باصفهان آمد طرفدار شيخيّه بود و سيّد مرحوم را هم با
</p>
<p style="direction:rtl;">خود هم داستان نمود ولی اينک با ادّعائی بزرگتر آمده و نوائی تازه ميزند
</p>
<p style="direction:rtl;">که شخصی ظاهر شده دارای کتاب و آيات الهی است و خلق را باو دعوت
</p>
<p style="direction:rtl;">ميکند و بآيات او تحدّی مينمايد. بالجمله هر چند از اين گونه بيانات بسيّد
</p>
<p style="direction:rtl;">اسد اللّه گفتند سيّد در مقابل تمنّای آنان اقدامی نکرد ناچار از او مأيوس
</p>
<p style="direction:rtl;">شدند و نزد حاجی محمّد ابراهيم کلباسی که از علمای معروف اصفهان
</p>
<p style="direction:rtl;">محسوب و در آن ايّام مريض و مشرف بمرگ بود شتافتند و شرح واقعه را
</p>
<p style="direction:rtl;">با آب و تاب بيان کردند. حاجی در جواب گفت ساکت باشيد اگر ملّا حسين
</p>
<p style="direction:rtl;">چنين مطلبی ميگويد بايد تحقيق کنيد من اگر از اين مرض شفا يافتم خود
</p>
<p style="direction:rtl;">بشخصه در صدد تحقيق بر خواهم آمد زيرا ملّا حسين کسی نيست که بباطل
</p>
<p style="direction:rtl;">فريفته شود لذا اگر به دين جديد دعوت ميکند بر شما لازم است که در راه
</p>
<p style="direction:rtl;">مجاهده و تحقيق قدم گذاريد و قبل از تحرّی حقيقت به ردّ و انکار او قيام
</p>
<p style="direction:rtl;">ص ٨٠
</p>
<p style="direction:rtl;">ننمائيد. مخالفين چون از اينجا هم مأيوس شدند نزد منوچهر خان
</p>
<p style="direction:rtl;">معتمد الدّوله که حکومت اصفهان را داشت شتافتند و شکايت آغاز کردند.
</p>
<p style="direction:rtl;">منوچهرخان صراحةً فرمودند اين کار مربوط بمن نيست راجع بعلمای دين
</p>
<p style="direction:rtl;">است. آنگاه طلّاب علوم را از ايجاد فتنه و فساد و اذيّت و آزار ملّا حسين
</p>
<p style="direction:rtl;">منع فرمود. طلّاب علوم چون از اينجا هم مأيوس گشتند با خسران و خيبت
</p>
<p style="direction:rtl;">بی‌پايان در گوشهء خمول خزيدند و ملّا حسين با کمال شجاعت و دليری
</p>
<p style="direction:rtl;">بدون مانع و رادعی بشارت يوم جديد را گوشزد قريب و بعيد ساخت.
</p>
<p style="direction:rtl;">اوّل کسيکه در اصفهان بشرف ايمان فائز گرديد گندم پاک کن بود که
</p>
<p style="direction:rtl;">با ملّا حسين انس شديدی داشت و شب و روز در محضر وی بسر ميبرد و
</p>
<p style="direction:rtl;">بانجام خدماتش جانفشانی مينمود. گندم پاک کن در اصفهان بود تا وقتی که
</p>
<p style="direction:rtl;">خبر محصور شدن اصحاب را در قلعهء شيخ طبرسی شنيد بيدرنگ برای
</p>
<p style="direction:rtl;">مساعدت اصحاب بمازندران شتافت. او را ديدند که غربالی بدست گرفته
</p>
<p style="direction:rtl;">در ميان کوچه و بازار بسرعتی ميدود سبب پرسيدند فرمود برای نصرت اصحاب
</p>
<p style="direction:rtl;">بمازندران ميروم و در شهرهائی که بر سر راه من واقع است گذر
</p>
<p style="direction:rtl;">کرده بشارت ظهور موعود را بعموم ميدهم و با اين غربال آنان را آزمايش
</p>
<p style="direction:rtl;">کرده هر کدام که دارای قابليت هستند با من برای جانبازی همراهی
</p>
<p style="direction:rtl;">خواهند کرد. مشارٌ اليه خود را بقلعه رسانيده و بدرجهء شهادت رسيد.
</p>
<p style="direction:rtl;">حضرت اعلی در کتاب بيان فارسی بهمين لقب او را ذکر فرموده‌اند.
</p>
<p style="direction:rtl;">از جمله نفوس که در اصفهان مؤمن شدند ميرزا محمّد علی نهری و
</p>
<p style="direction:rtl;">برادرش ميرزا هادی و ميرزا محمّد رضای پاقلعه ( در نبيل عربی ، پاقالی
</p>
<p style="direction:rtl;">است ) بودند جناب ملّا صادق مقدّس خراسانی نيز در آن ايّام بتصديق امر
</p>
<p style="direction:rtl;">مبارک فائز شد. جمال مبارک او را باسم اللّه الاصدق ملقّب فرموده‌اند.
</p>
<p style="direction:rtl;">مشارٌ اليه پيوسته منتظر ظهور موعود برحسب تعاليم سيّد کاظم رشتی
</p>
<p style="direction:rtl;">بود و پنجسال بود که در اصفهان سکونت داشت و چنانچه خود آنجناب
</p>
<p style="direction:rtl;">ص ٨١
</p>
<p style="direction:rtl;">ميفرمود شبی با ملّا حسين در منزل ميرزا محمّد علی نهری ملاقات نموده
</p>
<p style="direction:rtl;">بشارات يوم جديد را از ملّا حسين شنيد و چون از اسم و لقب حضرت
</p>
<p style="direction:rtl;">موعود سؤال کرد ملّا حسين جواب داد ذکر اسم و رسم از طرف موعود
</p>
<p style="direction:rtl;">ممنوع است و بعد شرحی از دعا و نياز حروف حيّ را بيان کرد هر يک
</p>
<p style="direction:rtl;">بطرزی موعود را شناختند. مقدّس فرمود آيا من هم ممکن است مانند
</p>
<p style="direction:rtl;">حروف حيّ او را بشناسم ؟ ملّا حسين فرمود باب رحمت الهی بر روی جميع
</p>
<p style="direction:rtl;">اهل عالم مفتوح است. مقدّس از ميرزا محمّد علی نهری اطاق خلوتی خواست
</p>
<p style="direction:rtl;">و در بروی خود بسته و بدعا و نياز پرداخت پس از مدّتی عجز و نياز
</p>
<p style="direction:rtl;">چهره جوانی را که سابقاً در حرم سيّد الشّهدا ديده بود که چون ابر بهاری
</p>
<p style="direction:rtl;">در مقابل ضريح امام ميگريست در مقابل چشم مجسّم ديد که باو مينگرد و
</p>
<p style="direction:rtl;">تبسّم ميفرمايد بی‌اختيار خواست خود را بپای او افکند ولکن فوراً آن
</p>
<p style="direction:rtl;">جوان نورانی غايب و پنهان گرديد. مقدّس از کثرت شوق و شور نزد
</p>
<p style="direction:rtl;">ملّا حسين آمد و اسرار خود را بيان نمود ملّا حسين او را بکتمان امر کرد و
</p>
<p style="direction:rtl;">فرمود اينک برای ابلاغ امر بحاجی کريمخان بکرمان توجّه نمائيد و از آنجا
</p>
<p style="direction:rtl;">بشيراز عزيمت کنيد اميد که در مراجعت انشاء اللّه من و شما بلقای محبوب
</p>
<p style="direction:rtl;">بيهمتا در شيراز فائز گرديم.
</p>
<p style="direction:rtl;">ملّا حسين از اصفهان بطرف کاشان رهسپار شد اوّل کسی که در کاشان
</p>
<p style="direction:rtl;">بامر مبارک مؤمن شد حاجی ميرزا جانی پَرپا است که از تجّار معروف آن
</p>
<p style="direction:rtl;">شهر بود و نيز در کاشان امر مبارک را بيکی از آشنايان خود موسوم
</p>
<p style="direction:rtl;">بسيّد عبد الباقی که از علمای شيخيّه بود ابلاغ فرمود و لکن سيّد مزبور
</p>
<p style="direction:rtl;">حفظ رياست و مقام خود را بر قبول امر مبارک ترجيح داد. مشارٌ اليه در
</p>
<p style="direction:rtl;">کربلا و نجف ملّا حسين را ديده و شناخته بود ولی از قبول امر مبارک خود
</p>
<p style="direction:rtl;">داری نمود ملّا حسين از کاشان بجانب قم رهسپار شد ولکن استعدادی در
</p>
<p style="direction:rtl;">مردم آن شهر نيافت و فقط ببذر افشانی قناعت فرمود. در دوره‌ای که
</p>
<p style="direction:rtl;">ص ٨٢
</p>
<p style="direction:rtl;">جمال مبارک در بغداد تشريف داشتند بذر افشانی باب الباب که در شهر قم
</p>
<p style="direction:rtl;">نموده بود سر سبز شد و از مردم قم حاجی ميرزا موسی قمی ببغداد
</p>
<p style="direction:rtl;">مسافرت نمود و بحضور حضرت بهاءاللّه مشرّف شد و بشرف ايمان فائز
</p>
<p style="direction:rtl;">گشت و آخر الامر بشهادت رسيد از شهر قم جناب ملّا حسين بجانب طهران
</p>
<p style="direction:rtl;">عزيمت فرمود و در يکی از حجره‌های مدرسه ميرزا صالح معروف بمدرسهء
</p>
<p style="direction:rtl;">پامنار منزل اختيار نمود و مُدرّس آن مدرسه را که از علمای شيخيّه
</p>
<p style="direction:rtl;">و موسوم بحاجی ميرزا محمّد خراسانی بود بامر مبارک دعوت کرد و ندای
</p>
<p style="direction:rtl;">الهی را باو ابلاغ فرمود . حاجی از قبول امر اللّه امتناع ورزيد و طريق
</p>
<p style="direction:rtl;">لجاجت سپرد و بملّا حسين چنين گفت " ما چنين گمان ميکرديم که بعد از
</p>
<p style="direction:rtl;">وفات سيّد کاظم رشتی شما برای ترقّی و تعالی امور فرقهء شيخيّه قيام
</p>
<p style="direction:rtl;">خواهيد کرد و شبهات وارده را دفع خواهيد کرد و طريقهء شيخيّه را از
</p>
<p style="direction:rtl;">ايراد و شبهات مخالفين نجات خواهيد بخشيد حالا می‌بينيم که آنچه
</p>
<p style="direction:rtl;">می‌پنداشتيم غلط بوده و اميدهای ما همه بنااميدی تحويل يافته، اگر
</p>
<p style="direction:rtl;">شما باز هم بنشر اين عقايد باطله که از آن سخن ميگوئيد بپردازيد بيقين
</p>
<p style="direction:rtl;">بدانيد که طريقهء شيخيّه را در طهران محو و نابود خواهيد ساخت " ملّا
</p>
<p style="direction:rtl;">حسين باو فرمودند که مطمئنّ باش مقصود من از بين بردن تعاليم شيخ و
</p>
<p style="direction:rtl;">سيّد و تحقير آن نيست و چندان در طهران توقّف نخواهم کرد.
</p>
<p style="direction:rtl;">جناب ملّا حسين در اوقات توقّف در طهران هر روز صبح زود از منزل
</p>
<p style="direction:rtl;">خود خارج ميشدند و يکساعت از شب گذشته بمنزل بر ميگشتند و در را بروی
</p>
<p style="direction:rtl;">خود ميبستند و روز ديگر صبح زود خارج ميشدند **) جناب ميرزا موسی کليم برادر
</p>
<p style="direction:rtl;">حضرت بهاءاللّه ميفرمودند ملّا محمّد معلّم نوری که از پيروان شيخ و سيّد بود
</p>
<p style="direction:rtl;">برای من چنين حکايت فرمود که من از شاگردان حاجی ميرزا محمّد خراسانی بودم و
</p>
<p style="direction:rtl;">در همان مدرسه ای که درس ميداد منزل داشتم و حجره‌ام بحجرهء مشارٌ اليه
</p>
<p style="direction:rtl;">وصل بود و با او معاشر بودم يکروز در هنگام مباحثه و مناظرهء مدرّس
</p>
<p style="direction:rtl;">مزبور با جناب ملّا حسين متوجّه بودم و از اوّل تا آخر گوش ميدادم از
</p>
<p style="direction:rtl;">ص ٨٣
</p>
<p style="direction:rtl;">فصاحت گفتار و متانت دلائل ملّا حسين و همچنين از مجادله و بی‌انصافی
</p>
<p style="direction:rtl;">مدرّس مدرسه خيلی متعجّب شدم بيانات ملّا حسين در من اثر غريبی کرده
</p>
<p style="direction:rtl;">منجذب رفتار و گفتارش شدم و از رفتار ناهنجار مدرّس نسبت
</p>
<p style="direction:rtl;">بملّا حسين خيلی بدم آمد لکن اطّلاع خود را بر مباحثه و مجادلهء او با
</p>
<p style="direction:rtl;">ملّا حسين پنهان و مخفی داشتم و تصميم گرفتم ملّا حسين را بتنهائی
</p>
<p style="direction:rtl;">ملاقات کنم. نيمه شب بدون اينکه انتظار مرا داشته باشد رفتم و درب
</p>
<p style="direction:rtl;">ص ٨٤
</p>
<p style="direction:rtl;">حجره او را زدم او هنوز بيدار بود و چراغی پهلوی خود نهاده بود و
</p>
<p style="direction:rtl;">با وجوديکه ورود مرا منتظر نبود با نهايت محبّت مرا پذيرفت. محبّت او
</p>
<p style="direction:rtl;">در قلب من بينهايت اثر کرده بود هر وقت با او مذاکره ميکردم اشک از
</p>
<p style="direction:rtl;">چشمم بی‌اختيار جاری ميشد ملّا حسين چون استعداد مرا ديد فرمود حالا
</p>
<p style="direction:rtl;">فهميدم که چرا در اين مکان منزل کردم اگر چه استاد شما بی‌انصافی کرد
</p>
<p style="direction:rtl;">امّا من اميدوارم شاگردانش بر خلاف او بحقيقت امر آشنا شوند. بعد
</p>
<p style="direction:rtl;">فرمودند اسم شما چيست و موطن شما کجاست؟ جواب دادم اسم من
</p>
<p style="direction:rtl;">ملّا محمّد لقبم معلّم، موطنم نور در ايالت مازندران. ملّا حسين فرمود آيا
</p>
<p style="direction:rtl;">امروزه از فاميل ميرزا بزرگ نوری کسی هست که معروف باشد و در
</p>
<p style="direction:rtl;">شهرت و اخلاق و آداب و علوم قائم مقام او محسوب شود؟ گفتم آری
</p>
<p style="direction:rtl;">در ميان پسران او يکی از همه ممتازتر و در رفتار شبيه به پدر است.
</p>
<p style="direction:rtl;">پرسيد بچه کاری مشغول است؟ گفتم بيچارگان را پناه است و گرسنگان را
</p>
<p style="direction:rtl;">اطعام ميفرمايد. پرسيد چه مقامی و رتبه ای دارد؟ گفتم ملجاء مستمندان و
</p>
<p style="direction:rtl;">ص ٨٥
</p>
<p style="direction:rtl;">پناه غريبان است و اسم مبارکش حسينعلی است خط شکستهء نستعليق را
</p>
<p style="direction:rtl;">خوب می نويسد و اوقات خود را اغلب در ميان جنگلهای زيبا بگردش
</p>
<p style="direction:rtl;">ميگذراند و بمناظر زيبای طبيعی علاقهء تامّ دارد و سنّ مبارکش ٢٨ سال
</p>
<p style="direction:rtl;">است ملّا حسين بمن توجّه نموده و با سرور و نشاطی بی‌اندازه فرمود گمان
</p>
<p style="direction:rtl;">ميکنم زياد بملاقات او نائل ميشوی گفتم بلی اغلب بمنزل او ميروم. فرمود
</p>
<p style="direction:rtl;">ص ٨٦
</p>
<p style="direction:rtl;">آيا ميتوانی امانتی از من بايشان برسانی؟ گفتم البتّه با نهايت اطمينان.
</p>
<p style="direction:rtl;">ملّا حسين لولهء کاغذيکه ميان قطعه پارچه پيچيده شده بود بمن داد و گفت
</p>
<p style="direction:rtl;">فردا صبح زود اين را بايشان بده و هر چه فرمودند برای من نقل کن.
</p>
<p style="direction:rtl;">صبح زود من برخاسته بطرف خانهء حضرت بهاءاللّه رفتم ميرزا
</p>
<p style="direction:rtl;">موسی برادر ايشان را ديدم در آستانهء در ايستاده مطلب را باو گفتم ميرزا
</p>
<p style="direction:rtl;">موسی وارد منزل شده و بزودی مراجعت کرد پيام محبّت آميز بهاءاللّه را
</p>
<p style="direction:rtl;">بمن ابلاغ نمود و من بحضور مبارک مشرّف شده لولهء کاغذ را بميرزا موسی
</p>
<p style="direction:rtl;">دادم که در مقابل حضرت بهاءاللّه بنهاد. حضرت بهاءاللّه بمن اجازهء جلوس
</p>
<p style="direction:rtl;">دادند و خود لولهء کاغذ راباز کردند و بمندرجات او نظری افکنده بعضی از
</p>
<p style="direction:rtl;">جملات آنرا بصدای بلند برای ما خواندند من از ملاحت آواز و ظرافت نغمهء
</p>
<p style="direction:rtl;">بهاءاللّه مجذوب شدم. بعد از قرائت چند فقره به برادر خود توجّه نموده
</p>
<p style="direction:rtl;">گفتند موسی چه ميگوئی؟ آيا هر کس بحقيقت قرآن نائل باشد و اين
</p>
<p style="direction:rtl;">کلمات را از طرف خدا نداند از راه عدالت و انصاف برکنار نيست؟ ديگر
</p>
<p style="direction:rtl;">چيزی نفرمودند و مرا از حضور خود مرخّص کردند. يک کلّه قند روسی و يک
</p>
<p style="direction:rtl;">بستهء چای بمن مرحمت فرمودند که با ابلاغ محبّت و مهربانيهای ايشان
</p>
<p style="direction:rtl;">بملّا حسين بدهم. من در حاليکه سرا پا مشعوف و مسرور بودم برخاسته نزد
</p>
<p style="direction:rtl;">ملّا حسين برگشتم و پيغام و هديهء بهاءاللّه را باو دادم. ملّا حسين با سرور
</p>
<p style="direction:rtl;">بی‌منتهائی ايستاده با خضوع تمام هديه را از من گرفت و بوسيد بعد مرا در
</p>
<p style="direction:rtl;">آغوش گرفت چشمهای مرا بوسه زد و گفت رفيق عزيز و محبوب من
</p>
<p style="direction:rtl;">همانطور که قلب مرا مسرور کردی خداوند قلب ترا با سرور ابدی مسرور
</p>
<p style="direction:rtl;">نمايد. من از رفتار ملّا حسين خيلی متعجّب و با خود گفتم چه چيز سبب
</p>
<p style="direction:rtl;">ارتباط اين دو قلب شده است. چند روز بعد ملّا حسين بطرف خراسان
</p>
<p style="direction:rtl;">رهسپار شد و در حين خدا حافظی بمن گفت آنچه ديدی و شنيدی مبادا
</p>
<p style="direction:rtl;">بکسی اظهار کنی آنها را در قلب خود مستور نگاهدار اسم او را مبادا بکسی
</p>
<p style="direction:rtl;">ص ٨٧
</p>
<p style="direction:rtl;">بگوئی برای اينکه دشمنان او باذيّتش اقدام خواهند نمود و در همه حال دعا
</p>
<p style="direction:rtl;">کن که خداوند او را حفظ کند و بواسطهء او بر مستضعفين منّت گذارد و
</p>
<p style="direction:rtl;">فقرا و بينوايان را در ظلّ او عزيز فرمايد حقيقت امر حالا از شما پوشيده
</p>
<p style="direction:rtl;">است حال بايد ندای امر جديد را بمردم ابلاغ نمائيم و خلق را باين امر
</p>
<p style="direction:rtl;">مبارک دعوت کنيم. عنقريب جمعی در اين شهر جان خود را در راه اين امر
</p>
<p style="direction:rtl;">فدا خواهند ساخت و شجرهء امر الهی بخون آنان آبياری خواهد شد
</p>
<p style="direction:rtl;">و مردم در ظلّ آن شجره در خواهند آمد.
</p>
<p style="direction:rtl;">ص ٨٨
</p>
<p style="direction:rtl;">فصل پنجم
</p>
<p style="direction:rtl;">مسافرت حضرت بهاءاللّه بمازندران
</p>
<p style="direction:rtl;">اوّلين سفری که حضرت بهاءاللّه برای نشر تعاليم حضرت باب
</p>
<p style="direction:rtl;">فرمودند به خطّهء نور مازندران بود. نور موطن اصلی حضرت بهاءاللّه است.
</p>
<p style="direction:rtl;">در تاکر نور والد حضرت بهاءاللّه املاک داشتند و قصر بزرگی بنا کرده
</p>
<p style="direction:rtl;">بودند فرشهای گرانبها و اثاث هنگفت در آن قصر موجود بود.
</p>
<p style="direction:rtl;">نبيل ميگويد روزی حضرت بهاءاللّه اين بيانات را فرمودند و من از
</p>
<p style="direction:rtl;">لسان مبارک شنيدم فرمودند: وزير مرحوم منزلی عالی داشتند که
</p>
<p style="direction:rtl;">همگنانش از اينجهت بر ايشان رشک ميبردند. جناب وزير بواسطهء ثروت
</p>
<p style="direction:rtl;">زياد و نجابت نسب و شرافت حسب و بخشش و کرامت و رتبهء بلندی که
</p>
<p style="direction:rtl;">داشتند در نظر اشخاصی که ايشانرا ميشناختند بسيار محترم بودند مدّت
</p>
<p style="direction:rtl;">بيست سال افراد عائلهء نوری که در نور و طهران ميزيستند با نهايت شادکامی
</p>
<p style="direction:rtl;">و صحّت و سلامتی و وسعت عيش روزگار گذراندند برکت الهی بر
</p>
<p style="direction:rtl;">آن عائله در آن مدّت نازل بود و از هيچ جهت پريشانی نداشتند پس از
</p>
<p style="direction:rtl;">بيست سال ناگهان آن خوشبختی و راحتی بسختی و بليّات تبديل يافت و
</p>
<p style="direction:rtl;">وسعت عيش و ثروت بضيق معيشت و تنگ دستی مبدّل شد اوّلين خسارتی
</p>
<p style="direction:rtl;">که وارد شد بواسطهء سيل عظيمی بود که در قريهء تاکر با شدّت تمام مهاجم
</p>
<p style="direction:rtl;">گشت و نصف قصر جناب وزير را خراب کرد با آنکه اساس اين بناء در
</p>
<p style="direction:rtl;">نهايت درجهء استحکام بود جريان سيل بدنهء زيباتر قصر را منهدم ساخت
</p>
<p style="direction:rtl;">هر چه اثاث و امتعهء فاخر و ثمين بود محو و نابود گشت. از طرف ديگر
</p>
<p style="direction:rtl;">دشمنان جناب وزير و نفوسی که بايشان حسد ميبردند سبب شدند که
</p>
<p style="direction:rtl;">منصب حکومتی نيز از ايشان مسلوب شد ايشان در دربار ايران تا آنوقت
</p>
<p style="direction:rtl;">دارای مناصب عاليه بودند ولی فساد اعدا و تفتين حسودان سبب برکناری
</p>
<p style="direction:rtl;">ص ٨٩
</p>
<p style="direction:rtl;">ص ٩٠
</p>
<p style="direction:rtl;">ايشان از وظايف حکومتی گرديد. اين پيش آمدهای متتابع و بليّات مکرّر
</p>
<p style="direction:rtl;">اثری در رفتار جناب وزير نداد ايشان در دوران گرفتاری نيز همان متانت
</p>
<p style="direction:rtl;">و وقار و بخشش و احسان دورهء ثروت و وسعت را داشتند حتّی با بيوفايان
</p>
<p style="direction:rtl;">و دوستان لسانی خويش نيز با نهايت مهر و محبّت رفتار مينمودند. تا
</p>
<p style="direction:rtl;">آخرين دقيقهء زندگانی با کمال ثبات و استقامت تحمّل هر گونه رنج و
</p>
<p style="direction:rtl;">زحمت را فرمودند.
</p>
<p style="direction:rtl;">پيش از آنکه حضرت باب اظهار امر بفرمايند حضرت بهاءاللّه بخطّهء
</p>
<p style="direction:rtl;">نور مسافرت فرموده بودند. در آن اوقات ميرزا محمّد تقی مجتهد مشهور
</p>
<p style="direction:rtl;">نوری در آن صفحات شهرت عجيبی داشت علمائی که در مجلس درس او
</p>
<p style="direction:rtl;">حاضر ميشدند و از محضرش استفاده ميکردند نهايت مباهات را داشتند و
</p>
<p style="direction:rtl;">خود را از دانشمندان واقعی، عالم برموز و اسرار اسلام می پنداشتند.
</p>
<p style="direction:rtl;">روزی در مجلس درس با حضور قريب دويست نفر از شاگردان، مجتهد
</p>
<p style="direction:rtl;">نوری يکی از احاديث مشکلهء مرويّه از ائمّهء اطهار را مطرح ساخت که
</p>
<p style="direction:rtl;">شاگردان دربارهء معنی آن حديث بحث کنند و نظر خويش را اظهار نمايند
</p>
<p style="direction:rtl;">در بين درس حضرت بهاءاللّه با چند نفر از همراهان خود وارد شدند و به
</p>
<p style="direction:rtl;">بحثی که مطرح شده بود گوش ميدادند هيچيک از شاگردان مجتهد نوری
</p>
<p style="direction:rtl;">جواب مقرون بصوابی نداد. حضرت بهاءاللّه با بيانی ساده شرح آن حديث
</p>
<p style="direction:rtl;">را ذکر فرمودند. مجتهد نوری از عجز شاگردان خويش دربارهء شرح معنای
</p>
<p style="direction:rtl;">حديث خيلی خسته خاطر و مکدّر شد و با لحن آميخته بخشم بآنها گفت چند
</p>
<p style="direction:rtl;">سال است من زحمت ميکشم که شما را با حقايق عاليه و اصول محکمهء دين
</p>
<p style="direction:rtl;">مبين اسلام آشنا کنم تا بتوانيد رموز را کشف کنيد و مشکلات را آسان
</p>
<p style="direction:rtl;">سازيد امروز می‌بينم يک جوان کلاهی از حيث دانش و علم بر همهء شما
</p>
<p style="direction:rtl;">مقدّم است اين جوان در هيچ مدرسه‌ای درس نخوانده و از معارف و علوم
</p>
<p style="direction:rtl;">شما اطّلاعی ندارد معذلک حلّ مشکل را با بيانی سهل فرمود و شما پس از
</p>
<p style="direction:rtl;">ص ٩١
</p>
<p style="direction:rtl;">چندين سال زحمت از معنی يک حديث عاجز شديد.
</p>
<p style="direction:rtl;">وقتيکه حضرت بهاءاللّه از خطّهء نور مراجعت فرمودند مجتهد نوری
</p>
<p style="direction:rtl;">برای شاگردان خويش دو فقره رؤيائی را که دربارهء حضرت بهاءاللّه ديده
</p>
<p style="direction:rtl;">بود و خيلی بآنها اهمّيّت ميداد بيان کرد خواب اوّل اين بود که گفت در ميان
</p>
<p style="direction:rtl;">جمعی از مردم ايستاده بودم ديدم همه بمنزلی اشاره ميکنند و ميگويند
</p>
<p style="direction:rtl;">حضرت صاحب الزّمان در آنجا تشريف دارند من خيلی خوشحال شدم و با
</p>
<p style="direction:rtl;">سرعت بطرف آن منزل رفتم که زودتر خود را بحضور حضرت برسانم. در
</p>
<p style="direction:rtl;">منزل که رسيدم مرا نگذاشتند وارد شوم تعجّب کردم و سبب پرسيدم
</p>
<p style="direction:rtl;">گفتند حضرت قائم با يک نفر مشغول مذاکره هستند هيچ کس حقّ ندارد
</p>
<p style="direction:rtl;">بحضور مبارک برود ورود اکيداً ممنوع است. من خواستم بدانم چه کسی در
</p>
<p style="direction:rtl;">حضور حضرت ميباشد از هيئت و خصوصيّات مأمورينی که درب منزل
</p>
<p style="direction:rtl;">ايستاده بودند چنين استنباط کردم که آن شخص جليل حضرت بهاءاللّه
</p>
<p style="direction:rtl;">است. مرتبهء ديگر در خواب ديدم که چند صندوق در محلّی دور من گذاشته
</p>
<p style="direction:rtl;">شده يکی بمن گفت اين صندوقها متعلّق بحضرت بهاءاللّه است صندوقها را
</p>
<p style="direction:rtl;">باز کردم ديدم همه پر از کتاب است کتابها را باز کردم ديدم تمام کلمات و
</p>
<p style="direction:rtl;">حروفش با جواهر گرانبها نوشته شده و تابش آنها چشم را خيره ميکند.
</p>
<p style="direction:rtl;">نورانيّت و تابش آن جواهرها بحدّی بود که از شدّت حيرت و تعجّب بغتةً
</p>
<p style="direction:rtl;">از خواب بيدار شدم.
</p>
<p style="direction:rtl;">وقتيکه حضرت بهاءاللّه در سال ١٢٦٠ برای ابلاغ کلمة اللّه بجانب
</p>
<p style="direction:rtl;">مازندران عزيمت فرمودند مجتهد نوری مذکور وفات يافته بود علمائيکه در
</p>
<p style="direction:rtl;">محضر درسش بودند پراکنده شده بودند بجای مجتهد مزبور ملّا محمّد در
</p>
<p style="direction:rtl;">آن حدود قرار گرفته بود و فقط چند نفری بدرس او حاضر ميشدند. آن هياهوی
</p>
<p style="direction:rtl;">سابق و رفت و آمد فراوانيکه در دورهء ميرزا محمّد تقی نوری وجود
</p>
<p style="direction:rtl;">داشت در اين موقع بکلّی از بين رفته بود چون حضرت بهاءاللّه ورود
</p>
<p style="direction:rtl;">ص ٩٢
</p>
<p style="direction:rtl;">فرمودند عدّهء بسياری از اعيان و اشراف آن ناحيه بحضور مبارک
</p>
<p style="direction:rtl;">شتافتند، ورودشان را تهنيت و تبريک گفتند هر کدام که بملاقات حضرت
</p>
<p style="direction:rtl;">بهاءاللّه ميرفتند منتظر بودند که ايشان اخبار تازه ای راجع به دربار شاه
</p>
<p style="direction:rtl;">و امور مملکتی و اقدام وزراء و غيرها بشنوند زيرا حضرت بهاءاللّه در
</p>
<p style="direction:rtl;">طهران مورد توجّه و احترام درباريان و معاريف بودند و مرکزيّت مهمّی
</p>
<p style="direction:rtl;">داشتند . ولی حضرت بهاءاللّه در ضمن بيانات و مذاکرات از اينگونه
</p>
<p style="direction:rtl;">مطالب که مردم منتظر بودند بشنوند چيزی نميفرمودند بيانات مبارکه
</p>
<p style="direction:rtl;">تماماً دربارهء ظهور امر جديد و ارتفاع ندای حضرت باب بود. در نهايت
</p>
<p style="direction:rtl;">فصاحت و بلاغت استدلال ميفرمودند که اگر زمامداران امور اين ندای
</p>
<p style="direction:rtl;">الهی را قبول کنند و بامر جديد اقبال نمايند منافع بيشماری برای مملکت و
</p>
<p style="direction:rtl;">ملّت خواهد داشت.
</p>
<p style="direction:rtl;">از شنيدن اينگونه بيانات مردم همه تعجّب ميکردند که چرا اين
</p>
<p style="direction:rtl;">شخص جليل با اين مرکزيّت و مقام و جوانی و کمالی که دارد بأموری توجّه
</p>
<p style="direction:rtl;">فرموده و بنشر مطالبی پرداخته است که از وظايف علمای دين و پيشوايان
</p>
<p style="direction:rtl;">ص ٩٣
</p>
<p style="direction:rtl;">روحانی است. وقتی بيانات مبارک را ميشنيدند و دلائل و براهين محکم و
</p>
<p style="direction:rtl;">متقن را استماع ميکردند خود را مجبور بقبول و اقرار ميد‌يدند و امر
</p>
<p style="direction:rtl;">جديد در نظر آنها پس از استماع بيانات مبارکه در نهايت درجهء اهمّيّت
</p>
<p style="direction:rtl;">جلوه ميکرد از وسعت اطّلاعات و کثرت علم و دانش و شجاعت و متانت
</p>
<p style="direction:rtl;">افکار و شدّت انقطاع و توجّه کامل آن بزرگوار بمسائل روحانيّه همه در
</p>
<p style="direction:rtl;">شگفت بودند و مشاهدهء اين امور اثر عجيبی در وجود آنها داشت. هيچکس
</p>
<p style="direction:rtl;">را جرأت معارضه با آن حضرت نبود. کسيکه بمعارضه قيام کرد عموی
</p>
<p style="direction:rtl;">آن حضرت بود که عزيز نام داشت، پيوسته راه جدل ميسپرد و با گوشه و
</p>
<p style="direction:rtl;">کنايه بيانات مبارکه را بخيال خودش ردّ ميکرد. نفوسيکه در حضور
</p>
<p style="direction:rtl;">مبارک مشرّف بودند چون جدل و لجاجت او را ميديدند ميخواستند به
</p>
<p style="direction:rtl;">ممانعتش اقدام کنند و او را از اين رفتار زشت باز دارند ولی حضرت
</p>
<p style="direction:rtl;">بهاءاللّه نميگذاشتند و ميفرمودند کاری باو نداشته باشيد او را بخدا
</p>
<p style="direction:rtl;">واگذاريد. عزيز چون خود را در مقابل آن حضرت حقير و ناچيز ديد نزد ملّا
</p>
<p style="direction:rtl;">محمّد رفت و از او مساعدت خواست و گفت ای جانشين پيغمبر خدا نگاه
</p>
<p style="direction:rtl;">کن چه خطری متوجّه دين اسلام شده ببين کار بکجا کشيده که جوانی
</p>
<p style="direction:rtl;">با لباس درباری بنور آمده حمله بحصن حصين ايمان مينمايد و دين اسلام
</p>
<p style="direction:rtl;">را منهدم ميسازد. برخيز دين خدا را نصرت کن جلو او را بگير و هجومش
</p>
<p style="direction:rtl;">را ممانعت نما، هر کس نزد او حاضر ميشود بدام سحرش گرفتار ميگردد و
</p>
<p style="direction:rtl;">منجذب گفتار فصيح او گرديده. نميدانم چه کار ميکند که همه را بخود
</p>
<p style="direction:rtl;">متوجّه ميسازد. از دو حال برون نيست يا ساحر و شعبده باز است يا دوائی
</p>
<p style="direction:rtl;">بچای مخلوط ميکند که چون کسی او را بياشامد فريفتهء او ميگردد.
</p>
<p style="direction:rtl;">ملّا محمّد با همهء نافهمی و نادانی خود ببطلان گفته‌های عزيز پی برد و از
</p>
<p style="direction:rtl;">روی مزاح باو گفت آيا تو هم از آن چايها خورده‌ای و گفتار او را استماع
</p>
<p style="direction:rtl;">نموده‌ای؟ عزيز گفت بلی و لکن کثرت ارادت و محبّت شديدی که بشما دارم
</p>
<p style="direction:rtl;">ص ٩٤
</p>
<p style="direction:rtl;">نگذاشت سحر آن جوان در من تأثير کند. ملّا محمّد مجتهد يقين داشت که
</p>
<p style="direction:rtl;">هرگز نميتواند مردم را بمخالفت حضرت بهاءاللّه وادار کند و چنان شخص
</p>
<p style="direction:rtl;">جليلی را که بدون خوف و بيم بنشر تعاليم جديده اقدام نموده از اينکار
</p>
<p style="direction:rtl;">ممانعت نمايد بنابر اين در جواب سخنانيکه عزيز باو گفت چند سطر بعربی
</p>
<p style="direction:rtl;">نوشت مضمون آنکه ای عزيز از هيچکس مترس. هيچکس نميتواند بتو
</p>
<p style="direction:rtl;">ضرری برساند. اين عبارت را بقدری غلط نوشته بود که مقصودی از آن
</p>
<p style="direction:rtl;">مفهوم نميشد. بعضی از اعيان تاکر که آن نوشته را ديدند کاتب و مکتوب
</p>
<p style="direction:rtl;">هر دو را مورد استهزا و عيب جوئی قرار دادند.
</p>
<p style="direction:rtl;">باری هرکس بحضور حضرت بهاءاللّه مشرّف ميشد و اعلان امر جديد
</p>
<p style="direction:rtl;">را استماع مينمود باندازه‌ای متأثّر و منجذب ميشد که بی‌اختيار بتبليغ
</p>
<p style="direction:rtl;">امر قيام ميکرد. شاگردان ملّا محمّد چند مرتبه خواستند او را وادار کنند که
</p>
<p style="direction:rtl;">بحضور حضرت بهاءاللّه مشرّف شود و بحقيقت اين دعوت جديده آشنا
</p>
<p style="direction:rtl;">گردد و مقصد و منظور اصلی بهاءاللّه را بمردم بفهماند ولی مجتهد باين
</p>
<p style="direction:rtl;">کار تن در نميداد و از جواب طفره ميزد هر چه اصرار شاگردانش زيادتر
</p>
<p style="direction:rtl;">ميشد مجتهد بر انکار ميافزود.
</p>
<p style="direction:rtl;">شاگردان در مقابل مجتهد سخت ايستادند و معاذير او را قبول نکرده
</p>
<p style="direction:rtl;">باو گفتند مرتبه و مقام شما ايجاب ميکند که دين اسلام را محافظه نمائيد
</p>
<p style="direction:rtl;">اين اوّلين فريضهء شماست شما بايد هميشه مترصّد باشيد از هر گوشه و
</p>
<p style="direction:rtl;">کنار هر آوازی که در اطراف دين بلند شود مورد دقّت قرار دهيد و مقصود
</p>
<p style="direction:rtl;">اصلی هر مدّعی را بفهميد مبادا ضرری بدين اسلام برسد . بلاخره ملّا محمّد
</p>
<p style="direction:rtl;">تصميم گرفت که دو نفر از شاگردان مشهور مبرّز خود را بحضور مبارک
</p>
<p style="direction:rtl;">بفرستد . برای اينکار ملّا عبّاس و ميرزا ابوالقاسم را که هر دو داماد ميرزا
</p>
<p style="direction:rtl;">محمّد تقی مجتهد سابق نور بودند انتخاب کرد بآنها گفت ميرويد
</p>
<p style="direction:rtl;">حضرت بهاءاللّه را ملاقات ميکنيد از حقيقت منظور و اصل دعوت
</p>
<p style="direction:rtl;">ص ٩٥
</p>
<p style="direction:rtl;">ص ٩٦
</p>
<p style="direction:rtl;">ايشان با خبر ميشويد هر چه شما تشخيص بدهيد از حقانيّت و بطلان، من
</p>
<p style="direction:rtl;">بدون گفتگو قبول خواهم کرد. تشخيص شما تشخيص من است. آن دو نفر
</p>
<p style="direction:rtl;">بجانب تاکر روان شدند پس از وصول شنيدند که حضرت بهاءاللّه بقشلاق
</p>
<p style="direction:rtl;">تشريف برده‌اند آنها هم رفتند. وقتی بحضور مبارک رسيدند ايشان
</p>
<p style="direction:rtl;">سورهء فاتحهء قرآن مجيد را تفسير ميفرمودند نشستند بيانات مبارک را
</p>
<p style="direction:rtl;">گوش دادند ديدند آن عبارات فصيح و گفتار متين و دلائل محکم و براهين
</p>
<p style="direction:rtl;">متقن را نميشود بهيچوجه انکار کرد. ملّا عبّاس بی‌اختيار از جا برخاست و
</p>
<p style="direction:rtl;">رفت دم در اطاق با کمال خضوع و عبوديّت ايستاد و با لرزه و گريه بميرزا
</p>
<p style="direction:rtl;">ابوالقاسم رفيقش گفت می‌بينی که من در چه حالی هستم هر سؤالی را
</p>
<p style="direction:rtl;">که حاضر کرده بودم از محضر مبارک بپرسم بکلّی از نظرم محو شد تو خود
</p>
<p style="direction:rtl;">ميدانی اگر ميتوانی سؤالی بکنی بکن تا جواب بشنوی آنوقت برو
</p>
<p style="direction:rtl;">بملّا محمّد حال مرا خبر بده و باو بگو عبّاس گفت من از اين بزرگوار دست
</p>
<p style="direction:rtl;">بر نميدارم و ديگر نزد تو نخواهم آمد.
</p>
<p style="direction:rtl;">ميرزا ابوالقاسم گفت منهم مثل تو هستم مرا با مجتهد کاری نيست با
</p>
<p style="direction:rtl;">خدای خودم عهد کردم که تا آخر عمر از ملازمت آستان اين بزرگوار
</p>
<p style="direction:rtl;">منصرف نشوم يگانه مولای من حضرت بهاءاللّه است.
</p>
<p style="direction:rtl;">داستان ايمان اين دو نفر نمايندهء ملّا محمّد با سرعت عجيبی در
</p>
<p style="direction:rtl;">قلمرو نور مشهور شد. مردم از هر صنف و رتبه دسته دسته از هر گوشه و
</p>
<p style="direction:rtl;">کنار بمحلّ توقّف حضرت بهاءاللّه توجّه ميکردند عدّهء زيادی بامر مبارک
</p>
<p style="direction:rtl;">مؤمن شدند. يکی از ارادتمندان حضرتش که در زمرهء بزرگان محسوب بود
</p>
<p style="direction:rtl;">روزی بحضور مبارک عرض کرد مردم نور نسبت بشما ارادت پيدا کرده‌اند.
</p>
<p style="direction:rtl;">آثار بهجت و سرور از ناصيهء جميع آشکار است اگر ملّا محمّد هم در
</p>
<p style="direction:rtl;">جرگهء ارادتمندان در آيد و بامر جديد اقبال کند برای پيشرفت امر مبارک
</p>
<p style="direction:rtl;">توجّه اقبال او اثر کامل خواهد داشت. حضرت بهاءاللّه فرمودند مقصود
</p>
<p style="direction:rtl;">ص ٩٧
</p>
<p style="direction:rtl;">من از مسافرت بنور اعلان امر الهی و تبليغ نفوس و هدايت آنهاست،
</p>
<p style="direction:rtl;">منظور ديگری نداشته و ندارم بنا بر اين اگر بشنوم که شخصی طالب
</p>
<p style="direction:rtl;">حقيقت است و در صد فرسنگی منزل دارد و نميتواند بملاقات من بيايد من
</p>
<p style="direction:rtl;">با نهايت سرور و نشاط بدون هيچگونه تأخير و سهل انگاری فوراً بملاقات
</p>
<p style="direction:rtl;">او ميروم و امر الهی را باو ابلاغ مينمايم. ملّا محمّد در سعادت آباد منزل
</p>
<p style="direction:rtl;">دارد و تا آنجا چندان مسافتی نيست من خود بديدن او ميروم و کلمة اللّه را
</p>
<p style="direction:rtl;">باو ابلاغ مينمايم. حضرت بهاءاللّه با چند تن از اصحاب بسعادت آباد
</p>
<p style="direction:rtl;">تشريف بردند. ملّا محمّد با کمال خوش روئی از ايشان پذيرائی کرد. حضرت
</p>
<p style="direction:rtl;">بهاءاللّه فرمودند من برای اين ملاقات رسمی نيامده‌ام مقصودم ديد و بازديد
</p>
<p style="direction:rtl;">نيست فقط برای اين آمده‌ام که ظهور امر جديد را بشما بشارت بدهم اين
</p>
<p style="direction:rtl;">امر از طرف خداست، موعود اسلام ظاهر شده است، هر که پيروی اين امر
</p>
<p style="direction:rtl;">مبارک کند تولّد جديد خواهد يافت. حال بفرمائيد ببينم دربارهء قبول اين
</p>
<p style="direction:rtl;">امر مبارک چه مانعی داريد؟ ملّا محمّد عرض کرد من هيچ وقت بامری اقدام
</p>
<p style="direction:rtl;">نميکنم و تصميمی نميگيرم مگر بعد از استخاره از قرآن مجيد. قرآن را باز
</p>
<p style="direction:rtl;">ميکنم در اوّل صفحه هر آيه‌ای باشد مضمونش را در نظر ميگيرم و مطابق
</p>
<p style="direction:rtl;">آن عمل ميکنم. حضرت بهاءاللّه ممانعتی نفرمودند مجتهد نوری قرآنی
</p>
<p style="direction:rtl;">خواست و باز کرد و فوراً آن را بست و بدون اينکه بگويد کدام آيه آمده
</p>
<p style="direction:rtl;">بود و مضمون آن چه بود گفت استخاره راه نداد بنابر اين در بحث و
</p>
<p style="direction:rtl;">مذاکره وارد نميشويم.
</p>
<p style="direction:rtl;">بعضی از حاضرين باور کردند و گفتند مجتهد راست ميگويد. بعضی
</p>
<p style="direction:rtl;">بحقيقت مطلب پی بردند و فهميدند اين رفتار مجتهد ناشی از ترس بود
</p>
<p style="direction:rtl;">باين بهانه متمسّک شد که خود را از آن ورطه خلاص کند. حضرت بهاءاللّه
</p>
<p style="direction:rtl;">بيش از اين حيرت و خجلت او را نپسنديدند و با نهايت محبّت از او خدا
</p>
<p style="direction:rtl;">حافظی کرده مراجعت فرمودند.
</p>
<p style="direction:rtl;">ص ٩٨
</p>
<p style="direction:rtl;">يک روز حضرت بهاءاللّه با چند نفر از همراهان بسير و گردش
</p>
<p style="direction:rtl;">مشغول بودند در بين راه جوانی را ديدند که تنها در گوشه‌ای خارج از راه
</p>
<p style="direction:rtl;">نشسته لباس درويشی در بر داشت و موی سرش پريشان و در هم افتاده بود
</p>
<p style="direction:rtl;">در کنار جوی آب آتش افروخته بود و بطبخ غذا مشغول بود حضرت بهاءاللّه
</p>
<p style="direction:rtl;">نزديک او تشريف بردند و فرمودند درويش چه ميکنی؟ جوان با لحن
</p>
<p style="direction:rtl;">درشتی جواب داد مشغول خوردن خدا و پختن خدا و سوزاندن خدا هستم.
</p>
<p style="direction:rtl;">حضرت بهاءاللّه از سادگی آن جوان و خلوص نيّت و حالت او که از تصنّع و
</p>
<p style="direction:rtl;">ظاهر سازی دور بود مسرور شدند و از جواب صريح او انبساطی
</p>
<p style="direction:rtl;">بحضرتش دست داد با او مشغول گفتگو شدند پس از زمانی قليل از
</p>
<p style="direction:rtl;">بيانات مبارک که تغيير کلّی در آن جوان حاصل شد از قيد اوهام خلاصی يافت
</p>
<p style="direction:rtl;">و بعرفان حقّ منيع فائز گشت. از منبع نور مستنير شد و مجذوب تعاليم
</p>
<p style="direction:rtl;">مبارکه گرديد آنچه همراه داشت ريخت و جزو پيروان حضرت بهاءاللّه در
</p>
<p style="direction:rtl;">آمد از دنبال اسب آن حضرت ميرفت. قلبش بنار محبّت مشتعل بود و
</p>
<p style="direction:rtl;">بداهتاً بانشاء و انشاد اشعار پرداخت ترجيع بند مفصّلی بنظم آورده که
</p>
<p style="direction:rtl;">ترجيع آن از اين قرار است:
</p>
<p style="direction:rtl;">انت شمس الهدی و نور الحقّ اظهر الحقّ يا ظهور الحقّ
</p>
<p style="direction:rtl;">اشعار او شهرت و انتشار يافت. ميگفتند مصطفی بيک سنندجی معروف
</p>
<p style="direction:rtl;">بمجذوب اشعار شيوائی بداهتاً در مدح محبوب خويش بنظم آورده در آن
</p>
<p style="direction:rtl;">وقت نميدانستند که محبوب او که بوده حقيقت حال اينستکه آن درويش
</p>
<p style="direction:rtl;">در آن ايّام مقام رفيع حضرت بهاءاللّه را که خلق جهان از عرفانش محجوب
</p>
<p style="direction:rtl;">بودند شناخته بود.
</p>
<p style="direction:rtl;">خلاصه سفر حضرت بهاءاللّه در خطّهء نور نتائج عظيمه‌ای در
</p>
<p style="direction:rtl;">بر داشت قلوب مردم آن ديار بنور عرفان روشن شد ارواحشان باهتزاز آمد
</p>
<p style="direction:rtl;">در ظلّ رايت دين جديد درآمدند و اين موهبت بواسطهء طهارات ذات و بيان
</p>
<p style="direction:rtl;">ص ٩٩
</p>
<p style="direction:rtl;">جذّاب فصيح و متانت و وقار و براهين محکمهء منطقی و محبّت شديدی بود
</p>
<p style="direction:rtl;">که از حضرت بهاءاللّه ديده وشنيده بودند. تأثير کلمات و رفتار و گفتار
</p>
<p style="direction:rtl;">آن حضرت بقدری شديد بود که گوئی شجر و حجر اقليم نور از امواج قوّهء
</p>
<p style="direction:rtl;">روحانيّهء حضرت بهاءاللّه روح حيات يافتند و جميع اشياء از فيض
</p>
<p style="direction:rtl;">حضرتش جلب قوّت و کسب حيات تازه نموده و از ذرّات موجودات اين نداء
</p>
<p style="direction:rtl;">بگوش جان ميرسيد " ای اهل عالم بجمال الهی ناظر باشيد که بی‌پرده و
</p>
<p style="direction:rtl;">حجاب ظاهر و آشکار و در نهايت عظمت و مجد پديدار گشته ".
</p>
<p style="direction:rtl;">پس از مراجعت حضرت بهاءاللّه مردم نور بانتشار امر مشغول و
</p>
<p style="direction:rtl;">بتحکيم اساس الهی موفّق بودند. عدّه‌ای از آنها در راه نصرت امر اللّه
</p>
<p style="direction:rtl;">مشقّات بسيار تحمّل کردند و بعضی با نهايت سرور جام شهادت کبری
</p>
<p style="direction:rtl;">نوشيدند. خطّهء مازندران و مخصوصاً قلمرو نور اوّلين سرزمينی است که
</p>
<p style="direction:rtl;">قبل از ساير بلاد ايران از نور کلمة اللّه روشن شد. قلمرو نور که کوههای
</p>
<p style="direction:rtl;">مازندران اطراف آنرا احاطه کرده نخستين نقطه‌ای بود که از انوار شمس
</p>
<p style="direction:rtl;">حقيقت که از افق شيراز طالع شده بود مستنير گشت. در وقتيکه بلاد
</p>
<p style="direction:rtl;">ايران در خواب غفلت بودند اقليم نور از ظهور الهی خبر يافت و ندای امر
</p>
<p style="direction:rtl;">جديد از آن نقطه بساير نقاط منعکس گشته جهان را روشنائی بخشيد.
</p>
<p style="direction:rtl;">در اوقاتيکه حضرت بهاءاللّه در سنين صباوت بودند جناب وزير که
</p>
<p style="direction:rtl;">پدر بزرگوارشان بود شبی در عالم رؤيا مشاهده نمود که حضرت بهاءاللّه
</p>
<p style="direction:rtl;">در دريای بی‌کران به شنا مشغول هستند. نورانيّت جسم شريفش بقدری
</p>
<p style="direction:rtl;">شديد بود که تمام دريا را روشن کرده بود. گيسوان سياهش در اطراف سر
</p>
<p style="direction:rtl;">در روی آب پريشان و هر تاری از موی مبارکش را ماهئی بلب گرفته همهء
</p>
<p style="direction:rtl;">آن ماهی‌ها از نور رخسار حضرتش خيره گشته و بهر طرف که آن
</p>
<p style="direction:rtl;">بزرگوار شنا ميفرمودند تمام آن ماهی‌ها هم که هر يک تار موئی را گرفته
</p>
<p style="direction:rtl;">بودند بهمان طرف ميرفتند معذلک ضرر و اذيّتی ببدن مبارکش نميرسيد
</p>
<p style="direction:rtl;">ص ١٠٠
</p>
<p style="direction:rtl;">و حتّی يک موی هم از سرش جدا نشده با کمال آسانی و راحتی بدون هيچ
</p>
<p style="direction:rtl;">مانعی و رادعی شنا ميفرمودند و همهء ماهی‌ها از دنبال حضرتش ميرفتند.
</p>
<p style="direction:rtl;">جناب وزير چون بيدار شدند معبّر شهيری را احضار فرمودند تا رؤيا را
</p>
<p style="direction:rtl;">تعبير و آن خواب عجيب را تفسير نمايد. شخص معبّر مثل اينکه عظمت
</p>
<p style="direction:rtl;">آيندهء حضرت بهاءاللّه باوالهام شده باشد بجناب وزير گفت دريای بی‌کرانی
</p>
<p style="direction:rtl;">که مشاهده نموديد عالم وجود است پسر شما يک تنه و تنها بر عالم
</p>
<p style="direction:rtl;">تسلّط خواهد يافت و هيچ چيز مانع او نخواهد شد تا بمنظوری که در نظر
</p>
<p style="direction:rtl;">دارد نرسد هيچکس را توانائی آن نيست که او را ممانعت کند. ماهيانی که
</p>
<p style="direction:rtl;">مشاهده نموديد امم و اقوامی هستند که از قيام فرزند شما مضطرب و
</p>
<p style="direction:rtl;">پريشان ميشوند و دور او جمع شده و لکن حمايت و حفظ الهی فرزند شما
</p>
<p style="direction:rtl;">را از اضطراب و پريشانی اقوام و امم محافظت خواهد فرمود و گزند و
</p>
<p style="direction:rtl;">اذيّتی باو نخواهد رسيد پس از اين بيان شخص معبّر را برای مشاهدهء
</p>
<p style="direction:rtl;">فرزند دلبند خويش بردند چون معبّر چشمش بصورت حضرت بهاءاللّه
</p>
<p style="direction:rtl;">افتاد و آن جمال سحرآسا را مشاهده کرد و آثار عظمت و جلال را در
</p>
<p style="direction:rtl;">سيمای حضرتش خواند بی‌اختيار زبان بمدح و ثناء گشود و بقدری تمجيد
</p>
<p style="direction:rtl;">و تعريف کرد که تعلّق جناب وزير بفرزند بزرگوارش از آن تاريخ ببعد
</p>
<p style="direction:rtl;">بدرجات بيشتر شد و مانند يعقوب که شيفتهء يوسف بود در مهد محبّت و
</p>
<p style="direction:rtl;">حمايت خويش فرزند ارجمندش را پرورش ميداد. 
</p>
<p style="direction:rtl;">حاجی ميرزا آقاسی صدر اعظم محمّد شاه هر چند با جناب وزير ميانهء
</p>
<p style="direction:rtl;">خوبی نداشت ولی نسبت بحضرت بهاءاللّه نهايت احترام را مينمود.
</p>
<p style="direction:rtl;">ميرزا آقاجان نوری ملقّب به اعتماد الدّوله که بعد از حاجی ميرزا آقاسی
</p>
<p style="direction:rtl;">صدر اعظم شد چون در آن ايّام احترام ميرزا آقاسی را نسبت بحضرت
</p>
<p style="direction:rtl;">بهاءاللّه ميديد بايشان حسد ميورزيد از همان ايّام حسادت شديدی در
</p>
<p style="direction:rtl;">قلبش متمکّن گشت با خود می‌گفت حالا که جناب وزير هنوز زنده است و
</p>
<p style="direction:rtl;">ص ١٠١
</p>
<p style="direction:rtl;">پسرش کودکی بيش نيست صدر اعظم اينهمه احترام نسبت بفرزند وزير
</p>
<p style="direction:rtl;">ميکند نميدانم بعد از جناب وزير که پسرش جانشين او شود ميرزا آقاسی
</p>
<p style="direction:rtl;">چه خواهد کرد. صدر اعظم بعد از وفات جناب وزير نيز نهايت احترام را
</p>
<p style="direction:rtl;">دربارهء حضرت بهاءاللّه مجری ميداشت اغلب بديدن ايشان ميرفت و
</p>
<p style="direction:rtl;">همچون پدری که به پسرش محبّت داشته باشد با ايشان رفتار ميکرد.
</p>
<p style="direction:rtl;">يکوقت اتّفاق افتاد که صدر اعظم در ضمن سير و سياحت گذارش بقريهء
</p>
<p style="direction:rtl;">قوچ حصار افتاد اين قريه ازحضرت بهاءاللّه بود، آب زيادی داشت، هوای
</p>
<p style="direction:rtl;">خوبی داشت. صدر اعظم فريفتهء آن قريه شد از حضرت بهاءاللّه در خواست
</p>
<p style="direction:rtl;">کرد که آن قريه را باو بفروشند. فرمودند اگر اين ده مال خودم بود هيچ
</p>
<p style="direction:rtl;">اهمّيّت نداشت آنرا بشما ميدادم زيرا من بدنيای فانی دلبستگی ندارم،
</p>
<p style="direction:rtl;">تمام دنيا در نظر من پست و بی‌مقدار است تا چه رسد باين قريه
</p>
<p style="direction:rtl;">ولی جمعی از نفوس وضيع و شريف با من شريکند بعضی از آنها بالغند و
</p>
<p style="direction:rtl;">بعضی صغير شما خوب است برويد با آنها مذاکره کنيد رضايت آنها را
</p>
<p style="direction:rtl;">جلب کنيد اگر قبول کردند مطابق ميل شما رفتار ميشود. صدر اعظم از اين
</p>
<p style="direction:rtl;">جواب خوشش نيامد در فکر حيله و نيرنگ افتاد که آن قريه را مالک شود.
</p>
<p style="direction:rtl;">حضرت بهاءاللّه چون بمقصد او پی بردند با اجازه ساير شرکاء آن قريه را
</p>
<p style="direction:rtl;">به خواهر محمّد شاه که مدّت‌ها بود طالب آن قريه بود فروختند. صدر اعظم
</p>
<p style="direction:rtl;">خيلی اوقاتش تلخ شد و ببهانهء اينکه سابقاً اين قريه را از مالک اوّلش
</p>
<p style="direction:rtl;">خريده است خواست بزور قريه را متصرّف شود ولی گماشتگان خواهر
</p>
<p style="direction:rtl;">شاه نمايندگان صدر اعظم را مورد توبيخ قرار دادند و ممانعت نمودند.
</p>
<p style="direction:rtl;">صدر اعظم نزد شاه رفت و از خواهر شاه باو شکايت کرد لکن همان شب
</p>
<p style="direction:rtl;">پيش از صدر اعظم خواهر شاه بخدمت شاه واقعه را عرض کرده بود و گفته
</p>
<p style="direction:rtl;">بود که اعليحضرت شما هميشه بمن ميفرموديد که زر و زيور خود را
</p>
<p style="direction:rtl;">بفروشم و ملک و آب بخرم من امر شما را اطاعت کردم و قوچ حصار را
</p>
<p style="direction:rtl;">ص ١٠٢
</p>
<p style="direction:rtl;">خريدم حالا صدر اعظم ميخواهد بزور آنرا تصاحب کند. شاه بخواهرش قول
</p>
<p style="direction:rtl;">داد که صدر اعظم را از اين خيال منصرف کند. چون حاجی ميرزا آقاسی از
</p>
<p style="direction:rtl;">نيل بمقصود نااميد شد بمخالفت حضرت بهاءاللّه قيام کرد دست آويزها
</p>
<p style="direction:rtl;">درست کرد نيرنگها ساخت که شايد بشأن و مقام ايشان لطمه‌ای وارد آورد
</p>
<p style="direction:rtl;">و لکن حضرت بهاءاللّه با کمال شهامت هر تهمتی را از خود دور ميساختند.
</p>
<p style="direction:rtl;">صدر اعظم بيچاره شد يک روز با خشم و غضب فرياد برآورد و بحضرت
</p>
<p style="direction:rtl;">بهاءاللّه گفت چه خبر است اينهمه مهمانی ميکنی من که رئيس الوزرای
</p>
<p style="direction:rtl;">شاهنشاه ايران هستم ميل ندارم هر شب اينهمه جمعيّت در سر سفرهء تو
</p>
<p style="direction:rtl;">حاضر باشند چرا اينهمه اسراف ميکنی مگر ميخواهی بر ضد من قيام کنی
</p>
<p style="direction:rtl;">و بر عليه من دسته بندی کنی. حضرت بهاءاللّه فرمودند استغفر اللّه، خدا
</p>
<p style="direction:rtl;">نکند اگر کسی دوستان خودش را مهمانی کند دليل بر اينستکه ميخواهد
</p>
<p style="direction:rtl;">دسته بندی و فساد کند؟ حاجی ميرزا آقاسی هيچ نگفت زبانش بسته شد
</p>
<p style="direction:rtl;">با آنکه همه گونه قوّت و اقتدار داشت و زمام امور کشور در دستش بود و
</p>
<p style="direction:rtl;">پيشوايان دينی با او همراه بودند آخر نتوانست بحضرت بهاءاللّه تهمتی
</p>
<p style="direction:rtl;">بزند و خود را عاجز و قاصر مشاهده نمود. نفوسيکه با حضرت بهاءاللّه
</p>
<p style="direction:rtl;">معاندت داشتند همه مثل حاجی ميرزا آقاسی خود را عاجز ميديدند.
</p>
<p style="direction:rtl;">حضرت بهاءاللّه بر همه مقدّم بودند عظمت مقام و بزرگواری ايشان و صيت
</p>
<p style="direction:rtl;">شهرتش بجميع جهات رسيده بود. مردم همه تعجّب ميکردند که چطور
</p>
<p style="direction:rtl;">ايشان از اين ورطه‌های هولناک خود را خلاص کرده جان بسلامت ميبرند و
</p>
<p style="direction:rtl;">معاندين خود را ملزم و مجاب ميسازند. ميگفتند خدا ايشان را حفظ ميکند
</p>
<p style="direction:rtl;">تا حفظ خدا نباشد هيچکس نميتواند از اينهمه مخاطرات سلامت بماند.
</p>
<p style="direction:rtl;">حضرت بهاءاللّه هيچوقت بميل اطرافيان خود رفتار نميفرمودند و مطابق
</p>
<p style="direction:rtl;">طمع و غرور آنها اقدامی نميکردند هر چند با رجال دولت معاشر بودند و با
</p>
<p style="direction:rtl;">رؤسای دين رفت و آمد داشتند ولی در هيچ موقع از اظهار امر حقّ و
</p>
<p style="direction:rtl;">ص ١٠٣
</p>
<p style="direction:rtl;">نصرت آن خود داری نمينمودند و بمشارب و آراء رجال دين و دولت در قبال
</p>
<p style="direction:rtl;">اظهار حقيقت اعتنائی نداشتند همواره حقوق مظلومين را بدون خوف و
</p>
<p style="direction:rtl;">بيم محافظه مينمودند و پيوسته از ضعفا و بی‌گناهان حمايت و دفاع
</p>
<p style="direction:rtl;">ميفرمودند.
</p>
<p style="direction:rtl;">ص ١٠٤
</p>
<p style="direction:rtl;">فصل ششم
</p>
<p style="direction:rtl;">مسافرت جناب باب الباب بخراسان
</p>
<p style="direction:rtl;">حروف حيّ وقتيکه ميخواستند از محضر مبارک حضرت باب مرخّص
</p>
<p style="direction:rtl;">شوند و بصوب مأموريّت خويش عزيمت نمايند هيکل مبارک بيکايک آنها
</p>
<p style="direction:rtl;">دستور فرمودند اسامی اشخاصی را که تبليغ ميکنند و مؤمن ميشوند در
</p>
<p style="direction:rtl;">ورقه‌ای نگاشته و سربسته، مهر خود را بر آن نهند و نزد جناب حاجی
</p>
<p style="direction:rtl;">ميرزا سيّد علی خال ارسال دارند تا بحضور مبارک بفرستند. فرمودند :"
</p>
<p style="direction:rtl;">من از آن اسماء واحدها تشکيل خواهم داد باينمعنی که اسماء مؤمنين را
</p>
<p style="direction:rtl;">بهيجده دسته نوزده نفری دسته بندی خواهم کرد و آن هيجده واحد
</p>
<p style="direction:rtl;">بضميمهء واحد اوّل ( که عبارت از حروف حيّ و حضرت نقطه اولی است )
</p>
<p style="direction:rtl;">تشکيل نوزده واحد ميدهند که جميعاً بعدد کلّ شئ بالغ خواهد گشت.
</p>
<p style="direction:rtl;">اسامی جميع مؤمنين را در لوح الهی ثبت خواهم نمود تا حضرت محبوب
</p>
<p style="direction:rtl;">برکات بی‌نهايت خود را بر آنان نازل فرمايد و در يوم ظهور و استقرار بر
</p>
<p style="direction:rtl;">عرش عظمت خويش جميع آنان را در جنّت خود وارد سازد " و مخصوصاً
</p>
<p style="direction:rtl;">بملّا حسين دستور دادند که نتيجهء اقدامات و شرح مساعی خود را راجع
</p>
<p style="direction:rtl;">بتبليغ امر اللّه در اصفهان و طهران و خراسان بضميمهء اسامی مؤمنين و
</p>
<p style="direction:rtl;">همچنين اسامی مخالفين و اعداء امر الهی بحضور مبارک تقديم دارد و
</p>
<p style="direction:rtl;">فرمودند " تا نامهء تو بمن نرسد از شيراز برای حجّ بيت اللّه روانه نخواهم
</p>
<p style="direction:rtl;">شد."
</p>
<p style="direction:rtl;">ملّا حسين پس از آنکه در طهران بحضور مبارک بهاءاللّه رسيد و از
</p>
<p style="direction:rtl;">عنايات حضرتش روحی جديد يافت بجانب خراسان رهسپار گرديد و پس از
</p>
<p style="direction:rtl;">ورود بآن اقليم قوّهء معنويه و لطيفهء غيبيّه که حضرت باب در هنگام خدا
</p>
<p style="direction:rtl;">حافظی، باو عنايت فرموده بودند آثارش ظاهر و آشکار گشت. اوّل کسيکه
</p>
<p style="direction:rtl;">ص ١٠٥
</p>
<p style="direction:rtl;">ص ١٠٦
</p>
<p style="direction:rtl;">در خراسان مؤمن شد ميرزا احمد ازغندی بود . ( ازغند يکی از دهات خراسان
</p>
<p style="direction:rtl;">است ) که معروف‌ترين و دانشمندترين علمای آن زمان بود. دوّمين نفر از
</p>
<p style="direction:rtl;">مؤمنين بامر ملّا احمد معلّم بود ( مشارٌ اليه بملّا احمد حصاری نيز معروف
</p>
<p style="direction:rtl;">است ) اين شخص وقتيکه در کربلا بود متصدّی تعليم اطفال سيّد کاظم رشتی
</p>
<p style="direction:rtl;">بود و باين جهت بمعلّم معروف است. ديگر از مؤمنين ملّا شيخ علی ملقّب به
</p>
<p style="direction:rtl;">عظيم است اين لقب را حضرت باب باو دادند و بعد از او ملّا ميرزا محمّد
</p>
<p style="direction:rtl;">فروغی که بعد از ميرزا احمد ازغندی بعلم و دانش معروف و مشهور بود
</p>
<p style="direction:rtl;">بشرف ايمان فائز گرديد. ساير علما را تاب مقاومت در قبال دلائل ملّا
</p>
<p style="direction:rtl;">حسين و قوّهء همعنانی باو در علم و دانش نبود و از جمله ميرزا محمّد
</p>
<p style="direction:rtl;">باقر قائنی نيز بامر مبارک مؤمن شد. او در اواخر حال در مشهد مسکن
</p>
<p style="direction:rtl;">گرفته بود و تصميم داشت بقيّهء عمر خود را در اين شهر بسر برد. محبّت
</p>
<p style="direction:rtl;">ص ١٠٧
</p>
<p style="direction:rtl;">او نسبت بامر مبارک بی‌اندازه بود بواسطهء شجاعت و کثرت مهر و محبّت
</p>
<p style="direction:rtl;">دشمنان از او خائف و دوستان از او مسرور بودند. ميرزا محمّد باقر خانهء
</p>
<p style="direction:rtl;">خود را باختيار ملّا حسين گذاشت تا در آنجا ملّا حسين با طالبين مذاکره کند
</p>
<p style="direction:rtl;">و خودش هم دائما بخدمت امر مشغول بود تا آنکه عاقبت در قلعهء شيخ
</p>
<p style="direction:rtl;">طبرسی شهيد شد. خانهء او در مشهد در بالا خيابان واقع و ببابيّه معروف
</p>
<p style="direction:rtl;">بود هر کس در آن خانهء وارد ميشد مردم او را بابی ميخواندند. در قلعهء
</p>
<p style="direction:rtl;">شيخ طبرسی بعد از شهادت باب الباب جناب قدّوس سرداری اصحاب را
</p>
<p style="direction:rtl;">بميرزا محمّد باقر قائنی مذکور محوّل نمودند.
</p>
<p style="direction:rtl;">ملّا حسين بر حسب امر حضرت اعلی اخبار و وقايع سفر خود را
</p>
<p style="direction:rtl;">مفصّلاً بحضور مبارک نوشت و فهرستی از اسامی مؤمنين ثابتين نيز
</p>
<p style="direction:rtl;">نگاشت و مراسلهء خود را از راه يزد بتوسّط يکی از شرکاء خال حضرت
</p>
<p style="direction:rtl;">باب که طرف اعتماد بود و در طبس مسکن داشت فرستاد و اين مراسله در
</p>
<p style="direction:rtl;">شب بيست و هفتم رمضان ١٢٦٠ بحضور مبارک رسيد. شب ٢٧ رمضان
</p>
<p style="direction:rtl;">نزد پيروان اسلام بسيار محترم و معروف به ليلة القدر است. اين شب را
</p>
<p style="direction:rtl;">در قرآن (۴:۹۷) خداوند بر هزار ماه ترجيح داده و فرموده است " لَيلَةُ القَدرِ
</p>
<p style="direction:rtl;">خَيرٌ مِن ألفِ شَهر " وقتيکه اين مراسله بحضور مبارک رسيد تنها کسيکه
</p>
<p style="direction:rtl;">مشرّف بود جناب قدّوس بود. حضرت اعلی بعضی از مضامين مکتوب را
</p>
<p style="direction:rtl;">برای قدّوس خواندند.
</p>
<p style="direction:rtl;">من ( نبيل ) از ميرزا احمد شنيدم که از قول حضرت خال نقل ميکرد
</p>
<p style="direction:rtl;">و ميگفت: شبی که مراسلهء باب الباب بحضور مبارک رسيد من سرور و
</p>
<p style="direction:rtl;">نشاط غريبی در وجه مبارک و حضرت قدّوس مشاهده کردم که شرح آن از
</p>
<p style="direction:rtl;">عهدهء من خارج است و در آن ايّام ميشنيدم که هيکل مبارک اين کلمات را
</p>
<p style="direction:rtl;">تکرار ميفرمودند " العجب کلّ العجب بين جمادی و رجب " حضرت اعلی در
</p>
<p style="direction:rtl;">ضمنی که مراسلهء ملّا حسين را ميخواندند بطرف قدّوس متوجّه شده و
</p>
<p style="direction:rtl;">ص ١٠٨
</p>
<p style="direction:rtl;">بعضی از سطرهای آن مراسله را باو ارائه داده و سبب سرور خود را
</p>
<p style="direction:rtl;">بدين وسيله باو مشهود و آشکار نمودند ولی من از اين رمز عجيب بيخبر
</p>
<p style="direction:rtl;">بودم. ميرزا احمد گفت من پيوسته ميخواستم که بآن راز پنهان پی ببرم
</p>
<p style="direction:rtl;">وقتيکه ملّا حسين را در شيراز ديدم اين قضيّه را که از جناب خال شنيده
</p>
<p style="direction:rtl;">بودم برای او نقل کردم. ملّا حسين چون اين را شنيد خنديد و گفت خوب
</p>
<p style="direction:rtl;">بخاطر دارم که در بين ماه جمادی و رجب من در طهران بودم و بيش از اين
</p>
<p style="direction:rtl;">چيزی نگفت ولی من اينطور پی بردم که راز نهانی در طهران موجود است
</p>
<p style="direction:rtl;">که چون ظاهر و آشکار شود موجب سرور و نشاط فوق العادهء حضرت باب
</p>
<p style="direction:rtl;">و جناب قدّوس خواهد گرديد. ملّا حسين در ضمن عريضهء خود بحضور
</p>
<p style="direction:rtl;">مبارک شرح قيام حضرت بهاءاللّه را بتبليغ امر و مسافرت حضرتش را
</p>
<p style="direction:rtl;">بجانب نور برای نشر آثار الهيّه همه را نگاشته و بعرض رسانيده بود. از
</p>
<p style="direction:rtl;">اطّلاع بر اين وقايع حضرت باب مسرور گشت و بر غلبه و انتشار
</p>
<p style="direction:rtl;">امر اللّه با کمال اطمينان يقين داشتند که اگر خودشان در چنگ دشمنان
</p>
<p style="direction:rtl;">اسير شوند و جان خود را نثار نمايند امر مبارکشان از سرعت و پيشرفت
</p>
<p style="direction:rtl;">باز نخواهد ماند و در ظلّ قيام و پرتو اقدام حضرت بهاءاللّه بر نشو و
</p>
<p style="direction:rtl;">نَمايَش خواهد افزود. آن بزرگوار بحکمت کامله و محبّت غالبهء خويش
</p>
<p style="direction:rtl;">عالميان را مجذوب امر اللّه خواهند ساخت از اينجهت حضرت باب با کمال
</p>
<p style="direction:rtl;">فرح و سرور و بدون خوف و بيم هر بلائی را بخود پسنديدند و مانند
</p>
<p style="direction:rtl;">سمندر خويش را در آتش محبّت اللّه افکندند و با روح قوی ويقين کامل
</p>
<p style="direction:rtl;">باعلان امر اللّه مشغول شدند.
</p>
<p style="direction:rtl;">ص ١٠٩
</p>
<p style="direction:rtl;">فصل هفتم
</p>
<p style="direction:rtl;">سفر حضرت باب بمکّهء معظّمه و مدينهء منوّره
</p>
<p style="direction:rtl;">پس از وصول عريضهء ملّا حسين از خراسان بحضور مبارک هيکل
</p>
<p style="direction:rtl;">اطهر عازم حجّ بيت اللّه گرديدند. حرم محترمهء خود را بوالدهء خويش
</p>
<p style="direction:rtl;">سپردند و بجناب خال اعظم سفارش فرمودند که نسبت بمشارٌ اليها
</p>
<p style="direction:rtl;">سرپرستی و مساعدت نمايد. آنگاه با قافلهء حجّاج شيراز روانهء حجّ بيت
</p>
<p style="direction:rtl;">گرديدند. از اصحاب تنها جناب قدّوس ملازم هيکل مبارک بود و غلام
</p>
<p style="direction:rtl;">حبشی آن حضرت نيز همراه بود. حضرت اعلی مستقيماً بجانب بوشهر
</p>
<p style="direction:rtl;">روان شدند که محلّ تجارت جناب خال اعظم بود و هيکل مبارک هم با جناب
</p>
<p style="direction:rtl;">خال در تجارت شرکت داشتند و مدّتی در بوشهر متوقّف و بتجارت مشغول
</p>
<p style="direction:rtl;">بودند. پس از ورود ببوشهر کارهای خود را مرتّب فرموده و برای آن سفر
</p>
<p style="direction:rtl;">دور و دراز آماده شدند. از بوشهر بکشتی نشسته و مدّت دو ماه سفر دريا
</p>
<p style="direction:rtl;">ص ١١٠
</p>
<p style="direction:rtl;">طول کشيد. کشتی با کمال بطوء و کندی سير ميکرد و گاهگاه دستخوش
</p>
<p style="direction:rtl;">امواج شديد و طوفان سخت ميشد تا در ساحل ارض مقدّس لنگر انداخت.
</p>
<p style="direction:rtl;">مشکلات سفر و شدّت طوفان و امواج و عدم وسائل استراحت، هيچيک
</p>
<p style="direction:rtl;">نتوانست هيکل مبارک را از نماز و دعا و مناجات و تضرّع ممانعت نمايد.
</p>
<p style="direction:rtl;">بدون آنکه توجّهی بطوفان شديد و امواج سهمگين و بيماری حجّاج داشته
</p>
<p style="direction:rtl;">باشند الواح مبارکه از لسان مقدّس نازل ميشد و جناب قدّوس مينوشتند.
</p>
<p style="direction:rtl;">حاجی ابوالحسن شيرازی که با همان کشتی عازم بيت اللّه بوده برای
</p>
<p style="direction:rtl;">من چنين نقل کرد و گفت " کشتی از بوشهر که براه افتاد پس از دو ماه
</p>
<p style="direction:rtl;">بساحل جدّه رسيد. من مشاهده ميکردم که حضرت باب پيوسته مشغولند.
</p>
<p style="direction:rtl;">حضرت قدّوس در محضر مبارک بود هيکل مبارک ميفرمودند و قدّوس
</p>
<p style="direction:rtl;">مينوشت حتّی در وقتی که کشتی دچار اضطراب شديد و طوفان سخت بود
</p>
<p style="direction:rtl;">و همهء مسافرين آن را ترس و پريشانی احاطه کرده بود هيکل مبارک با
</p>
<p style="direction:rtl;">کمال اطمينان و متانت بکار خود مشغول بودند و قدّوس در محضر مبارک
</p>
<p style="direction:rtl;">بنگارش آيات نازله از فم مطهّر ميپرداخت. آثار متانت و سرور وجه
</p>
<p style="direction:rtl;">مبارک بواسطهء وقوع طوفان هائل و هياهوی حجّاج ابداً تغيير نميکرد. نه
</p>
<p style="direction:rtl;">اعتنائی بطوفان داشتند و نه ترس و بيمی از انقلاب دريا و امواج مهيب
</p>
<p style="direction:rtl;">بوجود مبارک عارض ميگشت."
</p>
<p style="direction:rtl;">خود هيکل مبارک در کتاب مبارک بيان فارسی بشدائد و مشقّات
</p>
<p style="direction:rtl;">اشاره کرده ميفرمايند قوله تعالی " خود من از بوشهر تا مسقط که دوازده
</p>
<p style="direction:rtl;">روز طول کشيد چون ميسّر نشد که آب بردارند به مَدَنی ( ليموی شيرين )
</p>
<p style="direction:rtl;">گذرانيده " انتهی، نظر باين مشکلات بود که حضرت اعلی دعا فرمودند که
</p>
<p style="direction:rtl;">خداوند قدير وسائل سفر را آسان فرمايد تا برای طی اقيانوس وسائل
</p>
<p style="direction:rtl;">سهلی فراهم شود طولی نکشيد که دعای هيکل مبارک مستجاب شد و وسائل
</p>
<p style="direction:rtl;">سفر دريا فراهم گشت در خليج فارس که در سوابق ايّام جز يک کشتی بخار
</p>
<p style="direction:rtl;">ص ١١١
</p>
<p style="direction:rtl;">در ساحل آن ديده نميشد کشتی‌های بزرگ متعدد لنگر انداختند. حجّاج
</p>
<p style="direction:rtl;">شيراز بواسطهء اين کشتی‌ها ميتوانند خود را بفاصلهء چند روز با کمال
</p>
<p style="direction:rtl;">راحتی بسرزمين حجاز برسانند.
</p>
<p style="direction:rtl;">مردم مغرب زمين از سرچشمهء ظهور اين صنايع بديعه و مصدر اين
</p>
<p style="direction:rtl;">اختراعات عجيبه که غفلةً ظاهر و آشکار گرديد غافل و بی‌اطّلاعند و
</p>
<p style="direction:rtl;">نميدانند آن قوّهء عظيمه که علّت حصول و بروز اينهمه صنايع و اختراعات
</p>
<p style="direction:rtl;">گرديد از کيست مصدرش کجاست. تاريخ ملل غرب شاهد و ناطق است که
</p>
<p style="direction:rtl;">حدوث انقلاب عظيم در صنايع و ظهور بدايع اعمال و اختراعات بطور
</p>
<p style="direction:rtl;">ناگهانی در همان سالی بود که ظهور اعظم الهی در آن واقع گشت. صنايع و
</p>
<p style="direction:rtl;">اقتصاديات بطوری پيشرفت نمود و ترقّی کرد که بشهادت جميع ملل غرب
</p>
<p style="direction:rtl;">در ادوار سابقه بی‌مثل و نظير است و لکن امم مذکوره بقدری سرگرم
</p>
<p style="direction:rtl;">و متوجّه آثار عجيبهء بديعه گشتند که از عرفان مؤثّر اصلی و مصدر
</p>
<p style="direction:rtl;">حقيقی آن غافل شدند و از وصول بنتيجهء مهمّه ای که جميع اين انقلابات
</p>
<p style="direction:rtl;">صنعتی و اقتصادی برای تحقّق آن آشکار شده و ظاهر گشته محروم ماندند.
</p>
<p style="direction:rtl;">از صنايع و بدايع مدهشه در عوض استفاده و دريافت نتايج مهمّه نتائج
</p>
<p style="direction:rtl;">مذمومه بدست آوردند و آنچه را که برای حصول صلح و تحقّق اتّحاد و
</p>
<p style="direction:rtl;">محبّت بظهور پيوسته بود برای هلاکت نوع بشر و خرابی بلاد و امصار
</p>
<p style="direction:rtl;">بکار بردند.
</p>
<p style="direction:rtl;">چون حضرت باب بجدّه رسيدند احرام پوشيدند و بر شتر سوار
</p>
<p style="direction:rtl;">شده بجانب مکّه توجّه فرمودند جناب قدّوس پياده راه ميپيمود و ملازم
</p>
<p style="direction:rtl;">هيکل مبارک بود. از جدّه تا مکّه همانطور پياده ميرفت و هر چه هيکل
</p>
<p style="direction:rtl;">مبارک فرمودند سوار شود پياده رفتن را در محضر مبارک ترجيح داد مهار
</p>
<p style="direction:rtl;">شتری را که هيکل اطهر بر آن سوار بودند بدست داشت و با نهايت خشوع
</p>
<p style="direction:rtl;">و عبوديت راه می‌پيمود و اوامر مبارکه را اطاعت ميکرد. از خستگی و
</p>
<p style="direction:rtl;">ص ١١٢
</p>
<p style="direction:rtl;">کوفتگی سفر و مشقّت راه ملول نميشد و شبها تا صبح خواب و راحت خود
</p>
<p style="direction:rtl;">را فدای مولای محبوب خود ميکرد و مواظب بود که پيوسته وسائل
</p>
<p style="direction:rtl;">استراحت مولای عزيز خود را مهيّا سازد. يکروز در کنار چاه آبی هيکل
</p>
<p style="direction:rtl;">مبارک بنماز ايستادند ناگهان عربی بيابانی پيش آمد و خرجينی را که
</p>
<p style="direction:rtl;">روی زمين قرار داشت و محتوی آيات و الواح مبارکه بود بربود و مانند
</p>
<p style="direction:rtl;">برق راه بيابان پيش گرفت. غلام حبشی برخاست تا او را دنبال کند ولکن
</p>
<p style="direction:rtl;">حضرت اعلی باشارهء دست او را ممانعت کرده فرمودند " اگر او را تعقيب
</p>
<p style="direction:rtl;">ميکردی البتّه باو ميرسيدی و جزای او را ميدادی ولی آن آيات و الواح
</p>
<p style="direction:rtl;">بواسطهء اين عرب بنقاطی خواهد رسيد که وسيلهء ديگری برای ايصال آن
</p>
<p style="direction:rtl;">بآن نقاط موجود نيست. از اين واقعه محزون مباش زيرا اين کار بخواست
</p>
<p style="direction:rtl;">خدا بود". حضرت باب پيوسته در هنگام ظهور حوادث اصحاب خويش را
</p>
<p style="direction:rtl;">بامثال اينگونه بيانات تسلّی ميدادند و از خشم و تأسّف دور ميساختند و
</p>
<p style="direction:rtl;">باينوسيله آنان را بارادة اللّه و قضای الهی راضی و مسرور ميداشتند.
</p>
<p style="direction:rtl;">حضرت اعلی در روز عرفه در مکان خلوتی بنماز و دعا مشغول شدند.
</p>
<p style="direction:rtl;">نه روز بعد که عيد قربان بود پس از نماز عيد به مِنی تشريف بردند و نوزده
</p>
<p style="direction:rtl;">گوسفند از بهترين نوع خريداری کرده ٩ گوسفند را باسم خود و ٧ رأس را
</p>
<p style="direction:rtl;">باسم جناب قدّوس و سه رأس بنام غلام حبشی قربانی کردند و گوشت
</p>
<p style="direction:rtl;">آنها را بين فقرا و مستمندان آن نواحی تقسيم فرمودند. ماه ذی الحجّه که
</p>
<p style="direction:rtl;">موقع ادای مراسم حجّ است در آن سال مطابق با اوّل زمستان بود معذلک
</p>
<p style="direction:rtl;">گرما خيلی شديد بود و حجّاج نميتوانستند با لباس معمولی خود بگذرانند
</p>
<p style="direction:rtl;">و طواف کنند ناچار با لباس احرام مراسم حجّ را بجا آوردند ولکن حضرت
</p>
<p style="direction:rtl;">باب در آن شدّت گرما با عمّامه و عبا باجرای مراسم حجّ پرداختند زيرا
</p>
<p style="direction:rtl;">باحترام و تعظيم شعائر اللّه نزديکتر بود و با لباس معمولی خود طواف
</p>
<p style="direction:rtl;">کعبه را بپايان رسانيدند.
</p>
<p style="direction:rtl;">ص ١١٣
</p>
<p style="direction:rtl;">در آخرين روز ايّام حجّ حضرت باب پهلوی حجر الاسود با ميرزا محيط کرمانی
</p>
<p style="direction:rtl;">روبرو شدند و دست او را گرفته فرمودند " ای محيط تو خود را از
</p>
<p style="direction:rtl;">رجال معروف شيخيّه و عالم بحقايق تعاليم شيخ مرحوم می‌پنداری و
</p>
<p style="direction:rtl;">باطناً مدّعی هستی که وارث آن دو کوکب تابان و جانشين نورين نيّرين
</p>
<p style="direction:rtl;">هستی اينک نگاه کن من و تو در محترم‌ترين نقاط حاضر و در خانهء خدا
</p>
<p style="direction:rtl;">هستيم و در چنين مکان مقدّسی انسان ميتواند بين حقّ و باطل را تميز دهد
</p>
<p style="direction:rtl;">و هدايت را از ظلالت ممتاز سازد اکنون من بتو ميگويم هيچکس بجز من
</p>
<p style="direction:rtl;">ص ١١٤
</p>
<p style="direction:rtl;">در شرق و غرب عالم نيست که خود را
</p>
<p style="direction:rtl;">باب معرفت اللّه معرّفی کند برهان
</p>
<p style="direction:rtl;">من همان دليل و برهان جدّم حضرت
</p>
<p style="direction:rtl;">رسول اللّه صلّی اللّه عليه و آله است
</p>
<p style="direction:rtl;">هر چه ميخواهی از من بپرس تا من
</p>
<p style="direction:rtl;">الآن در همين جا جواب تو را در ضمن
</p>
<p style="direction:rtl;">آيات مبارکه که مثبت صحّت ادّعای
</p>
<p style="direction:rtl;">من است بدهم. اينک تو را مخيّر قرار
</p>
<p style="direction:rtl;">ميدهم که يا امر مرا از دل و جان
</p>
<p style="direction:rtl;">بپذيری و يا آنکه علناً اعراض کنی و ردّ ادّعای من نمائی. شقّ ثالثی ندارد
</p>
<p style="direction:rtl;">اگر شقّ ثانی را اختيار مينمائی و اعراض را بر اقبال ترجيح ميدهی دست
</p>
<p style="direction:rtl;">تو را رها نميکنم تا علناً اعراض خود را از حقّ اعلان نمائی تا حصول سعادت
</p>
<p style="direction:rtl;">و شقاوت متّکی ببرهان باشد و راه راست و حقّ برای همه آشکار شود."
</p>
<p style="direction:rtl;">ميرزا محيط چون اين بيانات مبارکه را شنيد و اتمام حجّت را کامل
</p>
<p style="direction:rtl;">و شديد ديد دست و پای خود را گم کرد و خود را در مقابل آن جوان مانند
</p>
<p style="direction:rtl;">گنجشکی ضعيف در چنگال شاهبازی قوی اسير و زبون يافت و با آنکه
</p>
<p style="direction:rtl;">شخصی پير و دانشمند و توانا بود خود را در نهايت درجهء ضعف مشاهده
</p>
<p style="direction:rtl;">کرد و با خوف و بيم تمام عرض کرد " آقای من اوّلين روزی که در کربلا شما
</p>
<p style="direction:rtl;">را زيارت کردم احساس نمودم که مطلوب اصلی و محبوب واقعی من شما
</p>
<p style="direction:rtl;">هستيد از دشمنان شما بيزارم و از کسيکه بقدر ذرّه در طهارت ذات و قدس
</p>
<p style="direction:rtl;">و بزرگواری شما شکّ و ترديدی داشته باشد برکنار. خواهش دارم مرا عفو
</p>
<p style="direction:rtl;">کنيد و بناتوانی من مرحمت فرمائيد الآن در اين مقام مقدّس قسم ياد
</p>
<p style="direction:rtl;">ميکنم که انشاء اللّه بنصرت امر شما قيام نمايم و بطاعت شما بپردازم و
</p>
<p style="direction:rtl;">اگر آنچه را ميگويم مخالف نيّت قلبی من باشد از رحمت حضرت رسول اللّه
</p>
<p style="direction:rtl;">ص ١١٥
</p>
<p style="direction:rtl;">عليه السّلام بی‌نصيب بمانم و از ولايت حضرت امير عليه السّلام محروم
</p>
<p style="direction:rtl;">باشم ."
</p>
<p style="direction:rtl;">حضرت باب بسخنان او گوش ميد‌ادند و در عين حال بضعف روح و
</p>
<p style="direction:rtl;">ذلّت نفس او اطّلاع داشتند و باو فرمودند " حقيقةً حقّ از باطل کاملاً ممتاز
</p>
<p style="direction:rtl;">شد ای قدّوس ای کسيکه بمن مؤمن هستی شاهد باش تو را و تربت مقدّس
</p>
<p style="direction:rtl;">حضرت رسول اللّه (ص) را در اين ساعت شاهد و گواه ميگيرم بر آنچه
</p>
<p style="direction:rtl;">ص ١١٦
</p>
<p style="direction:rtl;">اکنون بين ما دو نفر گفتگو شد شما شاهد باشيد و خداوند هم شاهد و آگاه
</p>
<p style="direction:rtl;">است بزرگترين شاهد من اوست. ای محيط هر چه ميخواهی بپرس، هر
</p>
<p style="direction:rtl;">ايرادی داری بگو، من بفضل الهی جواب تو را ميدهم، لسان من بعنايت
</p>
<p style="direction:rtl;">خداوند حلّال مشکلات است، بپرس تا بعظمت مقام من واقف شوی و بدانی
</p>
<p style="direction:rtl;">که هيچکس را نميسزد مانند من مشکلات را حلّ کند و لب بحکمت گشايد.. 
</p>
<p style="direction:rtl;">ميرزا محيط ناچار چند سؤالی بمحضر مبارک عرض کرد و گفت من
</p>
<p style="direction:rtl;">مجبورم بمدينهء منوّره بروم و اميدوارم که جواب سؤالات من انشاء اللّه
</p>
<p style="direction:rtl;">قبل از آنکه بمدينه بروم بمن برسد حضرت باب باو اطمينان دادند و
</p>
<p style="direction:rtl;">فرمودند در بين راه که بمدينه ميروم جواب سؤالات تو را ميدهم و اگر در
</p>
<p style="direction:rtl;">مدينه تو را نديدم پيش از آنکه بکربلا برسی جواب من بتو خواهد رسيد
</p>
<p style="direction:rtl;">انتظار دارم که بعدالت و انصاف حکم کنی ( مَن اَحسَنَ فَلِنَفسِه وَ مَن
</p>
<p style="direction:rtl;">اَسَاءَ فَعَلَيهَا وَ أنّ اللّهَ لَغَنِيَّ عَنِ العَالَمِينَ ).
</p>
<p style="direction:rtl;">ميرزا محيط عرض کرد " سعی ميکنم که قبل از خروج از مدينه بعهد
</p>
<p style="direction:rtl;">خود وفا کنم ". آنگاه از حضور مبارک مرخّص شد و با نهايت ترس و
</p>
<p style="direction:rtl;">وحشت دور شد و مانند غباری خود را در مقابل هبوب ارياح عظمت
</p>
<p style="direction:rtl;">حضرت باب خوار و ذليل مشاهده کرد. از مکّه بمدينه رفت و پس از توقّف
</p>
<p style="direction:rtl;">مختصری بجانب کربلا روان شد بعهد خود وفا نکرد و بندای ضمير و
</p>
<p style="direction:rtl;">وجدانش که او را سرزنش و توبيخ مينمود اعتنائی نکرد. حضرت باب
</p>
<p style="direction:rtl;">بعهد خود وفا فرمودند و جواب سؤالات ميرزا محيط را نازل فرمودند و
</p>
<p style="direction:rtl;">آن توقيع برساله بين الحرمين معروفست ميرزا محيط چون بکربلا وارد
</p>
<p style="direction:rtl;">شد بزيارت توقيع مبارک مزبور سر فراز گشت ولی بانصاف رفتار نکرد
</p>
<p style="direction:rtl;">و از کلمات الهی متأثّر نشد. باطناً بمخالفت امر مشغول بود گاهی خود را
</p>
<p style="direction:rtl;">از پيروان حاجی ميرزا کريم خان کرمانی محسوب ميداشت که از دشمنان
</p>
<p style="direction:rtl;">خونخوار امر مبارک بود گاهی خودش مدّعی مقام ميشد و خويش را مرشد
</p>
<p style="direction:rtl;">ص ١١٧
</p>
<p style="direction:rtl;">و مرکز هدايت می‌پنداشت. در اواخر حال که مقيم عراق بود نسبت
</p>
<p style="direction:rtl;">بحضرت بهاءاللّه اظهار ارادت ميکرد و بواسطهء يکی از شاهزادگان ايران
</p>
<p style="direction:rtl;">که در بغداد توقّف داشت از محضر مبارک رجاء نمود که سرّاً مشرّف شود و
</p>
<p style="direction:rtl;">کسی بر تشرّف او آگاه نگردد. حضرت بهاءاللّه بشخص واسطه فرمودند
</p>
<p style="direction:rtl;">بميرزا محيط بگو من در ايّام توقّف در کوههای سليمانيه رساله‌ای در
</p>
<p style="direction:rtl;">شرايط سير و سلوک و فرائض سالکين نگاشتم و قصيده‌ای بنظم آورده که
</p>
<p style="direction:rtl;">از جملهء آن اين دو بيت است.
</p>
<p style="direction:rtl;">گر خيال جان همی هستت بدل اينجا ميا
</p>
<p style="direction:rtl;">ور نثار جان و سر داری بيا و هم بيار
</p>
<p style="direction:rtl;">رسم ره اينست گر وصل بها داری طلب
</p>
<p style="direction:rtl;">ور نباشی مرد اين ره دور شو زحمت ميار
</p>
<p style="direction:rtl;">برو بميرزا محيط بگو اگر مايل است بدون هيچ قيد و شرطی بمحضر ما
</p>
<p style="direction:rtl;">بيايد و گرنه من ميل ندارم او را ببينم. اين جواب که بميرزا محيط رسيد
</p>
<p style="direction:rtl;">فکرش را پريشان کرد زيرا از طرفی خود را قادر بمقاومت نميديد و از
</p>
<p style="direction:rtl;">طرف ديگر سر باطاعت فرود نمی آورد ناچار بکربلا سفر کرد همان روزيکه
</p>
<p style="direction:rtl;">جواب حضرت بهاءاللّه باو رسيد از بغداد بکربلا رفت و پس از سه روز
</p>
<p style="direction:rtl;">وفات يافت.
</p>
<p style="direction:rtl;">حضرت باب وقتيکه مناسک حجّ را تمام کردند توقيعی برای شريف
</p>
<p style="direction:rtl;">مکّه بضميمهء بعضی از آيات و آثار ديگر بواسطهء جناب قدّوس ارسال
</p>
<p style="direction:rtl;">داشتند توقيع مزبور شامل معرّفی مقام عظيم خودشان و دعوت شريف
</p>
<p style="direction:rtl;">بايمان و قيام بخدمت بود. بقدّوس فرمودند ميروی و بدست خود اين توقيع
</p>
<p style="direction:rtl;">را بشريف ميدهی شريف مکّه در آن ايّام بامور دنيوی سرگرم بود و
</p>
<p style="direction:rtl;">بمقاصد مادّی توجّه داشت از اينجهت گوش بندای الهی نداد.
</p>
<p style="direction:rtl;">حاجی نياز بغدادی گفت که من در سال هزار و دويست شصت و هفت
</p>
<p style="direction:rtl;">ص ١١٨
</p>
<p style="direction:rtl;">هجری بمکّهء معظّمه رفتم و با شريف ملاقات کردم در اثنای مذاکرات بمن
</p>
<p style="direction:rtl;">گفت يادم ميآيد در سال شصت جوانی در اثنای حجّ نزد من آمد و (** نامه‌ای سر
</p>
<p style="direction:rtl;">بمهر **) کتابی مختوم بمن داد من کتاب را گرفتم و از شدّت
</p>
<p style="direction:rtl;">گرفتاری و کثرت کار فرصت نکردم بخوانم بعد از چند روز همان جوان آمد و جواب
</p>
<p style="direction:rtl;">خواست. من چون زياد کار داشتم و در آنوقت فرصت نداشتم که آن کتاب را بخوانم
</p>
<p style="direction:rtl;">جوابی ننوشتم تا وقتيکه ايّام حجّ گذشت يکروز اوراق خود را جستجو ميکردم
</p>
<p style="direction:rtl;">غفلةً چشمم بآن کتاب افتاد چون خواندم ديدم در مقدّمهء آن کتاب بنهج آيات
</p>
<p style="direction:rtl;">قرآن پند و اندرز مؤثّر و جالبی نوشته شده من از قرائت آن کتاب آنطور
</p>
<p style="direction:rtl;">فهميدم که جوانی از اولاد حضرت فاطمه و از بنی هاشم بدعوت تازه‌ای از
</p>
<p style="direction:rtl;">ايران قيام کرده است و جميع اقوام جهان را بظهور موعود بشارت داده .
</p>
<p style="direction:rtl;">ديگر نفهميدم که نگارندهء آن کتاب کيست و کار آن دعوت بکجا رسيده. من
</p>
<p style="direction:rtl;">بشريف گفتم چند سال است که در ايران انقلاب عظيمی ايجاد شده جوانی
</p>
<p style="direction:rtl;">از اولاد پيغمبر که مشغول بتجارت بود قيام فرمود و مدّعی وحی شد و خود
</p>
<p style="direction:rtl;">را من عند اللّه معرّفی کرد و ميفرمود در مدّت چند روز زيادتر از قرآن
</p>
<p style="direction:rtl;">مجيد بوحی الهی آيات از قلم مبارکش نازل ميشود قرآن در بيست و سه
</p>
<p style="direction:rtl;">سال نازل شد و از قلم آن حضرت در ضمن چند روز بيشتر از قرآن نازل
</p>
<p style="direction:rtl;">ميگردد. جمع بسياری ازهر طبقه باو مؤمن شدند علماء و اعيان ايران جان
</p>
<p style="direction:rtl;">خود را در راه او فداء کردند. خود آن جوان در سال قبل در اواخر ماه شعبان
</p>
<p style="direction:rtl;">در شهر تبريز مرکز اقليم آذربايجان بشهادت رسيد دشمنان او
</p>
<p style="direction:rtl;">ميخواستند که باين وسيله امر او را خاموش کنند ولی بمقصود نرسيدند
</p>
<p style="direction:rtl;">زيرا بعد از شهادت آتش امرش زبانه کشيد و در بين جميع امم و افراد
</p>
<p style="direction:rtl;">منتشر شد. شريف مکّه بکلمات من گوش ميداد و از سنگين دلی اشخاصی
</p>
<p style="direction:rtl;">که حضرت باب را بقتل رسانيده‌اند بقدری متأثّر شد که بی‌اختيار فرياد
</p>
<p style="direction:rtl;">برآورد خدا لعنت کند اشخاص ظالم ستمکاری که پيش از اين با اجداد
</p>
<p style="direction:rtl;">ص ١١٩
</p>
<p style="direction:rtl;">طاهرين من همين طور رفتار کردند سخن که باينجا رسيد گفتگوی من و
</p>
<p style="direction:rtl;">شريف تمام شد.
</p>
<p style="direction:rtl;">حضرت باب از مکّه بمدينه توجّه فرمودند و در اوّل محرّم هزار و
</p>
<p style="direction:rtl;">دويست و شصت و يک هجری روبراه نهادند. همانطور که بمدينه نزديک
</p>
<p style="direction:rtl;">ميشدند دربارهء مصائب حضرت رسول و سرگذشت آن بزرگوار تفکّر
</p>
<p style="direction:rtl;">ميفرمودند. آثار قوّه الهيّه که در سابق از اين سرزمين آشکار و بخلق
</p>
<p style="direction:rtl;">عالم حيات بخشيد با جلال و عظمت در مقابل چشم حضرت باب مجسّم
</p>
<p style="direction:rtl;">ميشد. هر چه بمدينه که مدفن حضرت رسول اللّه است نزديکتر ميشدند
</p>
<p style="direction:rtl;">بيشتر بدعا و مناجات مشغول ميگشتند. در بين راه بياد شيخ احمد
</p>
<p style="direction:rtl;">احسائی افتادند که آن بزرگوار چگونه قيام فرمود و بشارت اين ظهور
</p>
<p style="direction:rtl;">جديد بمردم داد و آخر کار در قبرستان بقيع نزديک مرقد منوّر حضرت
</p>
<p style="direction:rtl;">رسول مدفون گشت تفکّر ميفرمودند که مدينهء منوّره همان شهری
</p>
<p style="direction:rtl;">بوده که حضرت رسول اللّه پس از گذراندن دورهء پر مشقّتی از عمر
</p>
<p style="direction:rtl;">خويش را در مکّه باين شهر انتقال فرمودند و تا آخر عمر در اين شهر
</p>
<p style="direction:rtl;">ماندند آنگاه شهدای راه اسلام و نفوسی که جان خود را در راه حضرت
</p>
<p style="direction:rtl;">رسول فدا کرده بودند و دين اسلام را ياری نموده بودند در مقابل چشم
</p>
<p style="direction:rtl;">حضرت باب مجسّم شدند. تربت مقدّس شهداء از اثر اقدام مبارک حضرت
</p>
<p style="direction:rtl;">باب حيات جديدی يافت و بواسطهء انفاس قدسيّهء مسيح آسای آن بزرگوار
</p>
<p style="direction:rtl;">که حيات بخش نفوس است مثل اين بود که شهداء از قبور خويش برخاسته‌اند
</p>
<p style="direction:rtl;">و چشم بزيارت حضرت باب روشن کرده بطرف آن بزرگوار ميدويدند و
</p>
<p style="direction:rtl;">با صدای بلند بحضرتش خوش آمد ميگفتند. مثل اينکه حضرت باب بآنها
</p>
<p style="direction:rtl;">جواب ميدادند و آنها با کمال تضرّع عرض ميکردند ای محبوب بيهمتای ما
</p>
<p style="direction:rtl;">بوطن خويش مراجعت مفرما همين جا پيش ما بمان زيرا در اين جا اذيّت
</p>
<p style="direction:rtl;">دشمنانی که بمخالفت تو قيام خواهند کرد بتو نخواهد رسيد. در آنجا همه
</p>
<p style="direction:rtl;">منتظرند که مراجعت بفرمائی و ترا اذيّت کنند امّا اين جا دست کسی بتو
</p>
<p style="direction:rtl;">ص ١٢٠
</p>
<p style="direction:rtl;">نميرسد ما ميترسيم اگر مراجعت بفرمائی دچار ظلم و ستم دشمنان گردی.
</p>
<p style="direction:rtl;">هر وقت درباره اقدامات آنها که منجر بشقاوت و هلاکت ابدی آنهاست
</p>
<p style="direction:rtl;">فکر ميکنيم لرزه بر اندام ما ميافتد. حضرت باب در جواب آن شهداء بلسان
</p>
<p style="direction:rtl;">روح غالب خويش ميفرمودند من در اين عالم آمدم تا عظمت و جلال شهادت
</p>
<p style="direction:rtl;">را مشاهده کنم شما ميدانيد من چقدر شهادت را دوست دارم و باو مشتاقم
</p>
<p style="direction:rtl;">دعا کنيد که خدا ساعت شهادت مرا نزديک کند و جانفشانی مرا قبول نمايد
</p>
<p style="direction:rtl;">خوشحال باشيد مسرور باشيد زيرا من و قدّوس بزودی با نهايت خلوص
</p>
<p style="direction:rtl;">در قربانگاه وارد شده و در راه مولای خود بهاء جان خويش را فدا خواهيم
</p>
<p style="direction:rtl;">کرد. خونی که در راه او ريخته شود باعث سرسبزی و شادابی باغ سعادت
</p>
<p style="direction:rtl;">جاودانی ما خواهد بود قطرات خون ما بمنزلهء بذرهائی هستند که پس از
</p>
<p style="direction:rtl;">کاشته شدن درخت خداوند از آن بعمل خواهد آمد آن شجرهء الهيّه بسيار
</p>
<p style="direction:rtl;">تنومند و پر قوّت است جميع امم و ملل دنيا در سايهء آن درخت مجتمع
</p>
<p style="direction:rtl;">خواهند شد. شما ای شهدای راه خدا محزون مباشيد و اگر من از اين زمين
</p>
<p style="direction:rtl;">مقدّس برای انجام مأموريّت خود بموطن خويش ميروم اندوهگين مشويد.
</p>
<p style="direction:rtl;">ص ١٢١
</p>
<p style="direction:rtl;">فصل هشتم
</p>
<p style="direction:rtl;">مراجعت حضرت باب از مکّه و اقامت در
</p>
<p style="direction:rtl;">شيراز
</p>
<p style="direction:rtl;">حضرت باب از مدينه بجدّه مراجعت فرمودند و از آنجا تا بوشهر با
</p>
<p style="direction:rtl;">کشتی مسافرت کردند. سفر مبارک بمکّه تا مراجعت ببوشهر نه ماه قمری
</p>
<p style="direction:rtl;">طول کشيد پس از ورود ببوشهر در همان کاروانسرائيکه سابقاً تشريف
</p>
<p style="direction:rtl;">داشتند ورود فرمودند جمعی از آشنايان و دوستان در آنجا بديدن حضرت
</p>
<p style="direction:rtl;">آمدند و خوش آمد گفتند. آنگاه قدّوس را مخاطب داشته و با کمال مهر و
</p>
<p style="direction:rtl;">محبّت باو فرمودند که بشيراز مسافرت نمايد. از جمله فرمودند دوران
</p>
<p style="direction:rtl;">مصاحبت من و تو بپايان رسيده ساعت جدائی نزديک است ديگر در اين
</p>
<p style="direction:rtl;">دنيا يکديگر را ملاقات نخواهيم کرد در ساحت قرب حضرت بهاء باز بهم
</p>
<p style="direction:rtl;">خواهيم رسيد در اين جهان ترابی دوران معاشرت تو با من فقط نه ماه بود
</p>
<p style="direction:rtl;">که خاتمه يافت امّا در عالم ابدی مصاحبت و معاشرت ما جاودانی است.
</p>
<p style="direction:rtl;">عنقريب قضای الهی ترا بدريای بلا غوطه ور خواهد ساخت تا در راه او به
</p>
<p style="direction:rtl;">محنت و سختی دچار شوی منهم پس از تو خواهم آمد و بمصائب بسيار
</p>
<p style="direction:rtl;">گرفتار خواهم شد. بايد خيلی مسرور باشی زيرا خداوند ترا برای ملکوت
</p>
<p style="direction:rtl;">انتخاب فرموده تو علمدار طايفه‌ای هستی که مورد نزول شدائد و بليّات
</p>
<p style="direction:rtl;">خواهند بود. عنقريب در طليعهء آن لشکر جام شهادت را در راه خدا خواهی
</p>
<p style="direction:rtl;">نوشيد و نيز در کوچه و بازار شيراز مصيبت بسياری بتو خواهد رسيد.
</p>
<p style="direction:rtl;">جسم تو اذيّت شديدی خواهد يافت ولکن در مقابل اقدامات دشمنان غلبه با
</p>
<p style="direction:rtl;">تو خواهد بود آن قدر عمر خواهی کرد که بحضور حضرت مقصود خواهی
</p>
<p style="direction:rtl;">رسيد در آنجا هر درد و مصيبتی را فراموش خواهی کرد و بجنود غيب
</p>
<p style="direction:rtl;">مؤيّد خواهی گشت منهم بعد از تو شهيد خواهم شد و در ملکوت جاودانی
</p>
<p style="direction:rtl;">ص ١٢٢
</p>
<p style="direction:rtl;">بهم خواهيم رسيد. آنگاه مکتوبی بنام خال اعظم شامل خبر مراجعت خود از
</p>
<p style="direction:rtl;">مکّه و ورود بشيراز نگاشتند و رسالهء خصائل سبعه را که حاوی شروط
</p>
<p style="direction:rtl;">اساسيّهء امر جديد بود باو داده وی را مرخّص کردند و فرمودند سلام مرا
</p>
<p style="direction:rtl;">بجميع احبّاء و دوستان برسان.
</p>
<p style="direction:rtl;">قدّوس بجانب شيراز توجّه نمود و بمنزل حاجی ميرزا سيّد علی ورود
</p>
<p style="direction:rtl;">کرد. جناب خال از قدّوس سلامتی حضرت اعلی را جويا شد و قدّوس شرح
</p>
<p style="direction:rtl;">احوال را بيان کرد و امر مبارک را باو ابلاغ نمود. جناب خال پس از استماع
</p>
<p style="direction:rtl;">بامر مبارک مؤمن شدند اوّل کسيکه بعد از حروف حّی در شيراز بامر الهی
</p>
<p style="direction:rtl;">اقبال کرد همين جناب خال است در اوائل حال از عظمت امر بی‌اطّلاع
</p>
<p style="direction:rtl;">بودند و لکن پس از ملاقات با قدّوس باهميّت مطلب آشنا شدند و بر امر
</p>
<p style="direction:rtl;">الهی مستقيم ماندند. محبّت مظهر امر را در قلب خويش جای داده و حيات
</p>
<p style="direction:rtl;">خود را پس از آن برای خدمات امريّه وقف کردند هميشه از حضرت اعلی
</p>
<p style="direction:rtl;">حمايت ميکردند و از امر مبارک دفاع مينمودند و از هيچ چيز و هيچ کس
</p>
<p style="direction:rtl;">خوف و ترس نداشتند. بشئون مادّی اهمّيّت نميدادند با نهايت انقطاع
</p>
<p style="direction:rtl;">خدمات آستان مقدّس را ادامه دادند تا پس از چندی در طهران جزو شهدای
</p>
<p style="direction:rtl;">سبعه بشهادت رسيدند و با کمال شجاعت جان خويش را نثار کردند.
</p>
<p style="direction:rtl;">دوّمين شخصی که قدّوس در شيراز ملاقات کرد اسم اللّه الاصدق، ملّا
</p>
<p style="direction:rtl;">صادق خراسانی بود، قدّوس رسالهء " خصائل سبعه " را بمقدّس داد و گفت
</p>
<p style="direction:rtl;">امر مبارک اين است که اوامر مسطورهء در اين رساله را بموقع اجراء
</p>
<p style="direction:rtl;">گذاری. از جمله اوامر مبارکه در آن رساله اين بود که بر اهل ايمان واجب
</p>
<p style="direction:rtl;">است در اذان نماز جمعه " اشهد انّ عليّا قبل نبيلٍ ( محمّد ) باب بقيّة اللّه "
</p>
<p style="direction:rtl;">را اضافه کنند ملّا صادق در آن ايّام منبر وعظ و نصيحت داشت چون بر اين
</p>
<p style="direction:rtl;">امر مبارک اطّلاع يافت بی‌ترديد باجرای آن اقدام کرد و در مسجد نو که
</p>
<p style="direction:rtl;">امام جماعت بود اذان نماز را با فقره مزبوره انجام داد مردم جميعاً مندهش
</p>
<p style="direction:rtl;">ص ١٢٣
</p>
<p style="direction:rtl;">و سراسيمه شدند، قيل و قال بلند شد علمائی که در صف اوّل جماعت
</p>
<p style="direction:rtl;">بودند و بتقوی و ورع معروف و مشهور، بفرياد و فغان آمدند و با آه و ناله
</p>
<p style="direction:rtl;">ميگفتند وای وای ما زنده باشيم و به‌بينيم که اين مرد در مقابل چشم ما
</p>
<p style="direction:rtl;">رايت کفر را برافراشته بگيريد اين کافر را که دشمن دين و خداست ، در
</p>
<p style="direction:rtl;">دين الهی بدعت ميگذارد بگيريد اين مرد را که باينگونه اساس اسلام را
</p>
<p style="direction:rtl;">خراب ميکند، بابيّت مقام کمی نيست که هر کسی بتواند ادّعا کند. باری
</p>
<p style="direction:rtl;">فرياد و فغان علما بلند شد تمام شهر موّاج و مضطرب گشت امور پريشان
</p>
<p style="direction:rtl;">شد امنيّت و آسايش مسلوب گرديد حسينخان ايروانی حاکم فارس، آجودان
</p>
<p style="direction:rtl;">باشی که در آن ايّام بصاحب اختيار معروف بود از حصول اين هيجان
</p>
<p style="direction:rtl;">ناگهانی متعجّب شده سبب پرسيد گفتند سيّد باب اخيراً از حجّ کعبه
</p>
<p style="direction:rtl;">و زيارت مدينه مراجعت کرده و ببوشهر وارد شده و يکی از شاگردان خود
</p>
<p style="direction:rtl;">را بشيراز فرستاده تا احکام او را منتشر سازد اين شخص مدّعيست که
</p>
<p style="direction:rtl;">ص ١٢٤
</p>
<p style="direction:rtl;">سيّد باب مؤسّس شرع جديدی است که بوحی الهی باو نازل شده اينک ملّا
</p>
<p style="direction:rtl;">صادق خراسانی پيروی اين امر جديد را اختيار کرده و بدون هيچ ترس
</p>
<p style="direction:rtl;">و بيمی مردم را آشکارا بشريعت باب دعوت مينمايد و پيروی او را از
</p>
<p style="direction:rtl;">واجبات اوّليّه ميشمارد. حسين خان چون بر اين قضيّه وقوف يافت
</p>
<p style="direction:rtl;">بدستگير کردن قدّوس و مقدّس فرمان داد و امر کرد آنها را بدار الحکومه
</p>
<p style="direction:rtl;">بياورند. حسب الامر هر دو را نزد حسينخان بردند کتاب " قيّوم الاسماء " را
</p>
<p style="direction:rtl;">که از آثار حضرت باب است و ملّا صادق برخی از فقرات آنرا بلند در ميان
</p>
<p style="direction:rtl;">مسجد برای مردم خوانده بود نيز بحسين خان دادند. چون ملّا صادق سنّش
</p>
<p style="direction:rtl;">بيشتر بود حسينخان او را مخاطب ساخت و اعتنائی بقدّوس نکرد زيرا هم
</p>
<p style="direction:rtl;">سنّش کمتر و هم لباس مرتب و منظمی در بر نداشت. حسينخان بمقدّس
</p>
<p style="direction:rtl;">گفت آيا اوّل اين کتاب را خوانده‌ای که چگونه سيّد باب بملوک و سلاطين
</p>
<p style="direction:rtl;">و شاهزادگان خطاب ميکند که دست از سلطنت بردارند و باطاعت او
</p>
<p style="direction:rtl;">بشتابند. آيا خوانده‌ای که بصدر اعظم پادشاه ايران خطاب کرده ميگويد ای
</p>
<p style="direction:rtl;">وزير پادشاه از خدا بترس دست از رياست بردار زيرا وارثين حکومت
</p>
<p style="direction:rtl;">ارض مائيم آيا اين حرفها را خوانده‌ای اگر اين حرفها راست باشد محمّد
</p>
<p style="direction:rtl;">شاه بايد دست از تخت و تاج بردارد و بدرگاه سيّد باب بشتابد و من نيز
</p>
<p style="direction:rtl;">که حاکم شيراز و محمّد شاه مرا بحکومت فارس منصوب ساخته بايد دست
</p>
<p style="direction:rtl;">از حکومت بردارم و از اين جاه و جلال صرفنظر کنم ملّا صادق فرمود اگر
</p>
<p style="direction:rtl;">صدق ادّعای صاحب اين گفتار مسلّم شود و با دلائل متقنه ثابت گردد که از
</p>
<p style="direction:rtl;">طرف خدا است در اينصورت هر چه ميگويد درست است همه بايد اطاعت
</p>
<p style="direction:rtl;">کنند زيرا کلام او کلام اللّه است وقتی کلام اللّه شد خواه محمّد شاه باشد
</p>
<p style="direction:rtl;">خواه وزير محمّد شاه همه بايد اطاعت کنند. حسينخان از اين جواب
</p>
<p style="direction:rtl;">خشمگين گشت و بمقدّس ناسزا و دشنام گفت بفرّاشان امر کرد تا لباس
</p>
<p style="direction:rtl;">مقدّس را بيرون آورده هزار تازيانه باو بزنند و پس از آن ريش مقدّس و
</p>
<p style="direction:rtl;">ص ١٢٥
</p>
<p style="direction:rtl;">قدّوس را بسوزانند و بينی آنها را سوراخ کرده مهار کنند و در تمام شهر با
</p>
<p style="direction:rtl;">غل و زنجير بگردانند تا مردم عبرت بگيرند و بدانند هر که کافر شود
</p>
<p style="direction:rtl;">سزايش اين است.
</p>
<p style="direction:rtl;">ملّا صادق در حين عبور از کوچه و بازار با نهايت سکون و اطمينان
</p>
<p style="direction:rtl;">چشمهای خود را بطرف آسمان متوجّه ساخته بود و اين آيهء قرآن (١٩١:٣-١٩٢)
</p>
<p style="direction:rtl;">را تلاوت مينمود " رَبِّنَا انّنَا سَمِعنا مُنَادِياً يُنَادِی لِلإيمانِ
</p>
<p style="direction:rtl;">أن اَمِنُوا بِرَبِّکُم فَآمَنَّا رَبَّنَا فَاغفِر لَنَا ذُنُوبَنا و
</p>
<p style="direction:rtl;">کَفَّر عَنّاسَيَّئاتِنا وَ تَوَفَّنا مَعَ الاَبرار " مقدّس و قدّوس انواع
</p>
<p style="direction:rtl;">عذاب را تحمّل نمودند و با کمال نشاط و قوّت حمل مصائب کردند هيچکس در تمام
</p>
<p style="direction:rtl;">آن شهر پيدا نشد که از حقوق آنها دفاع کند. پس از آن هر دو را ازشيراز بيرون
</p>
<p style="direction:rtl;">کردند و بآنها گفتند اگر بر گرديد بعذاب شديد مبتلا و بدار آويخته خواهيد شد.
</p>
<p style="direction:rtl;">اين دو نفس مقدّس در ميدان تحمّل مصائب شديده حائز قصب سبق گشتند و از ديگران
</p>
<p style="direction:rtl;">گرو بردند. هر چند ملّا علی بسطامی اوّلين شهيد امر مبارک است لکن باندازهء
</p>
<p style="direction:rtl;">اين دو نفر بمصيبت و زحمت دچار نشد از آن گذشته گرفتاری او خارج از حدود ايران
</p>
<p style="direction:rtl;">يعنی در اقليم عراق بود.
</p>
<p style="direction:rtl;">يکی از اشخاص که در آن روز ناظر وقايع بوده است و بامر مبارک
</p>
<p style="direction:rtl;">مؤمن نبوده چنين حکايت کرده است که من وقتيکه مقدّس را تازيانه
</p>
<p style="direction:rtl;">ميزدند حاضر بودم چندين مرتبه فرّاشانی که او را تازيانه ميزدند خسته
</p>
<p style="direction:rtl;">شدند و تبديل يافتند خون از شانه‌های مقدّس جاری بود هيچکس خيال
</p>
<p style="direction:rtl;">نميکرد که چنين شخصی با کثرت سنّ و اندام ضعيف بتواند زيادتر از
</p>
<p style="direction:rtl;">پنجاه تازيانه را تحمّل کند ولی عدد تازيانه ها به نهصد بالغ شد با اينهمه
</p>
<p style="direction:rtl;">ملّا صادق با نهايت متانت و شجاعت تحمّل ميکرد و آثار سرور از صورتش
</p>
<p style="direction:rtl;">آشکار بود. لبانش متبسّم و ابداً اعتنائی بضربات تازيانه نداشت من ديدم
</p>
<p style="direction:rtl;">که دستش را بدهنش گذاشته. هر طور بود پس از آنکه او را از شهر بيرون
</p>
<p style="direction:rtl;">ص ١٢٦
</p>
<p style="direction:rtl;">کردند خودم را باو رسانيدم و از او پرسيدم چرا در وقت تازيانه خوردن
</p>
<p style="direction:rtl;">ميخنديدی چرا دهنت را گرفته بودی؟ ملّا صادق گفت هفت تازيانهء اوّل
</p>
<p style="direction:rtl;">خيلی درد آورد پس از آن ديگر دردی احساس نکردم و ملتفت نميشدم که
</p>
<p style="direction:rtl;">تازيانه‌ها ببدن من ميخورد يا نه ولی نشاط و سرور عجيبی سراپای مرا
</p>
<p style="direction:rtl;">احاطه کرده بود و خندهء شديدی مرا فرو گرفته بود برای جلو گيری از خنده
</p>
<p style="direction:rtl;">دست بدهان گذاشتم در آنوقت فکر ميکردم که خداوند چگونه درد را براحت
</p>
<p style="direction:rtl;">تبديل ميفرمايد و حزن را بسرور مبدّل ميکند افهام حقايق از ادراک
</p>
<p style="direction:rtl;">عظمت قدرت او عاجز است. من چند سال بعد که مقدّس را ملاقات کردم
</p>
<p style="direction:rtl;">داستانی را که آن مرد مسلم برای من گفته بود بمقدّس نقل کردم همه را
</p>
<p style="direction:rtl;">تصديق فرمود.
</p>
<p style="direction:rtl;">حسين خان باذيّت و آزار پيروان باب اکتفا نکرد نادانی و درندگی او
</p>
<p style="direction:rtl;">سبب شد که متعرّض حضرت باب نيز بشود بنابر اين مأموری چند از
</p>
<p style="direction:rtl;">شيراز، از سواران خاصّ خود فرستاد و امر شديد صادر نمود که هر کجا
</p>
<p style="direction:rtl;">سيّد باب را بيابند دستگير کنند و با غل و زنجيرش بدار الحکومه وارد
</p>
<p style="direction:rtl;">نمايند. رئيس اين مأمورين که از طايفهء علی اللّهی بود چنين حکايت کرده
</p>
<p style="direction:rtl;">است که " حسب الامر حسين خان از شيراز ببوشهر توجّه نموديم. در سه
</p>
<p style="direction:rtl;">منزلی شيراز در ميان بيابان که ميرفتيم جوانی را ديديم شال سبزی بر
</p>
<p style="direction:rtl;">کمر داشت و عمّامهء کوچکی برسم اشراف آن ايّام و تجّار آن روزگار بر
</p>
<p style="direction:rtl;">سر گذاشته بود. آن جوان بر اسبی سوار و غلام سياهی از دنبال او با اثاث
</p>
<p style="direction:rtl;">راه ميپيمود. چون بهم رسيديم جوان تحيّت گفت و سلام کرد و از ما پرسيد
</p>
<p style="direction:rtl;">کجا ميرويد؟ من نميخواستم مأموريّت خودم را باو بگويم در جواب گفتم
</p>
<p style="direction:rtl;">حاکم فارس ما را برای کار مهمّی باين طرفها فرستاده. آن جوان خنديد
</p>
<p style="direction:rtl;">و فرمود حاکم فارس شما را فرستاده که مرا دستگير کنيد. اينک من
</p>
<p style="direction:rtl;">حاضرم هر طور مأمور هستيد رفتار کنيد من خودم نزد شما آمدم و خود را
</p>
<p style="direction:rtl;">ص ١٢٧
</p>
<p style="direction:rtl;">ص ١٢٨
</p>
<p style="direction:rtl;">معرّفی کردم تا برای يافتن من زحمت نکشيد و مشقّت نبينيد. من خيلی
</p>
<p style="direction:rtl;">متعجّب و سرگردان شدم چگونه اين جوان با اين صراحت و استقامت
</p>
<p style="direction:rtl;">خود را معرّفی ميکند و خويش را گرفتار بلا ميسازد حيات و سلامتی خود
</p>
<p style="direction:rtl;">را در خطر مياندازد و سعی کردم که آن همه را نديده و نشنيده انگارم
</p>
<p style="direction:rtl;">و از او بگذرم وقتی خواستم بروم نزديکتر آمد و فرمود: " قسم بخداوندی
</p>
<p style="direction:rtl;">که انسان را خلق کرده و او را بر جميع موجودات فضيلت داده و قلبش را
</p>
<p style="direction:rtl;">محلّ تجلّی انوار عرفان و محبّت خويش ساخته که من از اوّل عمر تا کنون
</p>
<p style="direction:rtl;">جز براستی لب نگشوده‌ام هميشه خير ديگران را خواسته‌ام و راحتی خود
</p>
<p style="direction:rtl;">را فدای خلق خدا کرده ام هيچوقت کسی را اذيّت نکرده‌ام و باعث غم
</p>
<p style="direction:rtl;">و اندوه هيچکس نشده ام. من ميدانم که شما برای دستگير کردن من
</p>
<p style="direction:rtl;">ميرويد نخواستم بزحمت بيفتيد و مسئول حاکم بشويد آمدم خودم را
</p>
<p style="direction:rtl;">معرّفی کردم اکنون مأموريّت خود را انجام دهيد ".
</p>
<p style="direction:rtl;">از استماع اين بيانات بی‌اختيار از اسبم پياده شدم رکاب اسب او را
</p>
<p style="direction:rtl;">بوسيدم و گفتم ای فرزند پيغمبر ای نور چشم رسول اللّه قسم بآن کسيکه
</p>
<p style="direction:rtl;">ترا آفريده و اين درجه و مقام عالی را بتو داده که عرض مرا بشنوی
</p>
<p style="direction:rtl;">و تضرّع و زاری مرا بی‌اثر نگذاری خواهش دارم از همين جا بهر جا که
</p>
<p style="direction:rtl;">ميخواهی بروی و در محضر حسين خان تشريف نبری زيرا اين شخص
</p>
<p style="direction:rtl;">مردی ستمکار و پست است ميترسم ترا اذيّت کند. من نميخواهم که جوانی
</p>
<p style="direction:rtl;">مثل تو از اولاد پيغمبر گرفتار ستم و خشونت اين ظالم شود. اين
</p>
<p style="direction:rtl;">مأمورينی هم که با من هستند همه اشخاص نجيبی هستند با من همراهند
</p>
<p style="direction:rtl;">قول ميدهم که قضيّهء ملاقات ما را باحدی نگويند خواهشنمدم از همين جا
</p>
<p style="direction:rtl;">بمشهد و خراسان عزيمت فرمائی تا از چنگال اين گرگ خونخوار در امان
</p>
<p style="direction:rtl;">باشی. فرمود در مقابل اين نجابت و اصالتی که از تو ظاهر شد اميدوارم
</p>
<p style="direction:rtl;">خداوند تو را مورد رضای خود قرار دهد لکن هيچوقت از قضای الهی رو
</p>
<p style="direction:rtl;">ص ١٢٩
</p>
<p style="direction:rtl;">گردان نيستم خدا پناه من است، ملجاء من است، يار و ياور من است، تا
</p>
<p style="direction:rtl;">آخرين ساعتی که مقرّر شده هيچکس نميتواند بمن اذيّت برساند و بر خلاف
</p>
<p style="direction:rtl;">خواست خدا کاری بکند. وقتی آن ساعت مقرّر برسد چقدر خوشحال ميشوم
</p>
<p style="direction:rtl;">که جام شهادت را در راه خدا بياشامم اينک من حاضرم، مرا نزد حسين خان
</p>
<p style="direction:rtl;">ببر هيچکس ترا در اينکار سرزنش نخواهد کرد. وقتيکه اينطور فرمود
</p>
<p style="direction:rtl;">من هم ناچار امر او را اطاعت کردم و مطابق اراده اش عمل نمودم ".
</p>
<p style="direction:rtl;">باری مأمورين حسين خان حضرت باب را با نهايت عزّت و احترام
</p>
<p style="direction:rtl;">بدون قيد و بند تا شيراز همراهی نمودند، حضرت باب در جلو مأمورين
</p>
<p style="direction:rtl;">راه ميپيمودند، همه مجذوب آن بزرگوار گشته و نهايت خضوع را نسبت
</p>
<p style="direction:rtl;">باو مراعات مينمودند با همين حال بمقرّ حکومت وارد شدند مردم شهر از
</p>
<p style="direction:rtl;">مشاهدهء اين موکب عجيب متعجّب بودند چون حسين خان شنيد سيّد باب
</p>
<p style="direction:rtl;">آمده فوراً حضرتش را احضار کرد و با کمال رذالت و وقاحت رفتار نمود در
</p>
<p style="direction:rtl;">وسط اطاق امر کرد صندلی گذاشتند و بحضرت اعلی اشاره کرد جالس
</p>
<p style="direction:rtl;">شوند بلافاصله بتوبيخ و ملامت آن حضرت پرداخت و در حضور جمع با
</p>
<p style="direction:rtl;">کلمات پست و زشت که در عين حال آثار خشم از آن پيدا بود حضرت باب
</p>
<p style="direction:rtl;">را مخاطب ساخته چنين گفت: " مگر نميدانی چه فسادی بر پا کرده‌ای دين
</p>
<p style="direction:rtl;">مقدّس اسلام را تحقير نموده‌ای بپادشاه تاجدار ما جسارت ورزيده ای تو
</p>
<p style="direction:rtl;">همان شخصی نيستی که مدّعی دين تازه شده ای و بلغو احکام قرآن امر
</p>
<p style="direction:rtl;">کرده‌ای ؟ ..." حضرت باب با نهايت متانت در جواب حاکم فارس اين آيهء
</p>
<p style="direction:rtl;">مبارکهء قرآن (٧:٤٩) را تلاوت فرمودند: " إن جاء کم فاسق بِنَباءٍ فتبيّنوا
</p>
<p style="direction:rtl;">أن تُصِيبُوا قوماً بجهالةٍ فتُصبحُوا علی ما فَعلتُم نادِمين " حسين خان
</p>
<p style="direction:rtl;">از شنيدن اين کلمات بی‌اندازه خشمگين گرديد و فرياد برآورد " چه ميگوئی
</p>
<p style="direction:rtl;">آيا ما جاهليم ما فاسقيم ما نمی‌فهميم " آنگاه بيکی از فرّاشان امر کرد
</p>
<p style="direction:rtl;">سيلی سختی بصورت حضرت باب بزند اين سيلی بقدری شديد بود که
</p>
<p style="direction:rtl;">ص ١٣٠
</p>
<p style="direction:rtl;">عمّامهء هيکل مبارک برزمين افتاد. شيخ ابو تراب امام جمعهء شيراز که در آن
</p>
<p style="direction:rtl;">مجلس حاضر بود حسين خان را بر اين گونه رفتار سرزنش کرد و فرمان
</p>
<p style="direction:rtl;">داد عمّامه را بر سر حضرت باب گذاشتند و آن بزرگوار را پهلوی خود
</p>
<p style="direction:rtl;">نشانيد سپس بحسين خان رو کرده گفت " تو که معنی اين آيه را نفهميدی
</p>
<p style="direction:rtl;">گوش کن تا معنايش را برايت بگويم معنی اين آيه اين است که دربارهء هر
</p>
<p style="direction:rtl;">مطلبی بايد بحث کرد، جستجو کرد، دقّت کرد، آنوقت رأی قطعی را اتّخاذ
</p>
<p style="direction:rtl;">نمود اين موضوع هم بايد مورد بحث قرار گيرد اين آيه را که اين جوان
</p>
<p style="direction:rtl;">تلاوت نمود بسيار مناسب مقام بود خيلی بمن تأثير کرد حالا بايد در اطراف
</p>
<p style="direction:rtl;">اين مسئله دقّت کنيم. " حسين خان با نظر امام جمعه موافقت کرد آنگاه شيخ
</p>
<p style="direction:rtl;">ابوتراب دربارهء ادّعای امر جديد از حضرت باب جويا شد حضرت فرمودند
</p>
<p style="direction:rtl;">" من نه وکيل قائم موعود هستم و نه واسطهء بين امام غايب و مردم هستم "
</p>
<p style="direction:rtl;">امام جمعه گفت کافی است از شما خواهش ميکنم روز جمعه در مسجد وکيل
</p>
<p style="direction:rtl;">تشريف بياوريد و در مقابل عموم مردم همين بيانی را که فرموديد مکرّر
</p>
<p style="direction:rtl;">بفرمائيد. پس از آن شيخ ابو تراب از جای برخاسته روانه شد تا ترتيب
</p>
<p style="direction:rtl;">لازم را در اين خصوص بدهد. حسين خان در اين اثنا گفت بايد شخص
</p>
<p style="direction:rtl;">محترمی ضامن سيّد باب شود تا هر وقت ما او را بخواهيم فوراً بما تسليم
</p>
<p style="direction:rtl;">نمايد و اگر از اين ببعد سيّد باب بر خلاف دين اسلام رفتار کند ضامنش از
</p>
<p style="direction:rtl;">عهده بر آيد. حاجی ميرزا سيّد علی خال سيّد باب که در آن مجلس حاضر بود
</p>
<p style="direction:rtl;">ضمانت خواهر زادهء خود را قبول کرد و ضمانت نامه بخط خود نگاشته
</p>
<p style="direction:rtl;">مختوم داشت و چند نفر نيز شهادت خود را نوشتند و تسليم حاکم نمودند.
</p>
<p style="direction:rtl;">جناب خال حضرت باب را بمنزل خود برد و خيلی مسرور بود که
</p>
<p style="direction:rtl;">بچنين خدمتی موفّق شده و حضرت باب را از شرّ حاکم ستمکار خلاصی
</p>
<p style="direction:rtl;">داده . حضرت باب اوقات خويش را در گوشهء منزل بتنهائی می گذرانيدند
</p>
<p style="direction:rtl;">و بجز حرم و والدهء حضرت و دائيهای آن بزرگوار کس ديگری در منزل
</p>
<p style="direction:rtl;">ص ١٣١
</p>
<p style="direction:rtl;">رفت و آمد نميکرد. برخی از مردمان زشت طينت بشيخ ابو تراب امام
</p>
<p style="direction:rtl;">جمعه اصرار مينمودند که باب را بمسجد وکيل آورده و بتبرّی از ادّعا وادار
</p>
<p style="direction:rtl;">نمايد و آنچه را در محضر حکومت متعهّد شده انجام دهد شيخ ابو تراب
</p>
<p style="direction:rtl;">شخص با مروّت و نجيبی بود و مانند مرحوم ميرزا ابو القاسم امام جمعهء
</p>
<p style="direction:rtl;">طهران در رفتار و عادات خويش طوری بود که اذيّتی بکسی وارد نياورد
</p>
<p style="direction:rtl;">و هميشه سعی ميکرد که با جميع مخصوصاً اهالی شيراز بخوبی و خوشی
</p>
<p style="direction:rtl;">رفتار کند مردم همه او را باين جهت دوست ميداشتند و احترام مينمودند
</p>
<p style="direction:rtl;">نظر باين مطلب شيخ ابوتراب گوش بحرف مفسدين نميداد و در مقابل
</p>
<p style="direction:rtl;">درخواست آنان جوابهای مجملی ميگفت لکن مفسدين بهر وسيله ای متشبّث
</p>
<p style="direction:rtl;">ميشدند که اين مسئله انجام يابد امام جمعه چون از هيجان عمومی بيم
</p>
<p style="direction:rtl;">داشت مجبور شد و پنهانی مکتوبی به حاجی مير سيّد علی خال نوشت و
</p>
<p style="direction:rtl;">از او درخواست نمود که روز جمعه سيّد باب را بمسجد وکيل آورده تا
</p>
<p style="direction:rtl;">مطابق وعده وفا نمايد و باو پيغام داد که اميدوارم خواهر زادهء شما
</p>
<p style="direction:rtl;">بياناتش طوری باشد که از هيجان عمومی کاملا جلوگيری شود و پس از آن
</p>
<p style="direction:rtl;">ديگر شما و ايشان از شرّ مفسدين راحت باشيد. روز جمعه رسيد وقتيکه
</p>
<p style="direction:rtl;">شيخ ابو تراب بالای منبر رفت حضرت باب با جناب خال وارد شدند چون
</p>
<p style="direction:rtl;">امام جمعه آن حضرت را ديد با کمال خوشروئی و احترام از حضرت
</p>
<p style="direction:rtl;">درخواست نمود که بالای منبر تشريف آورده و بياناتی بفرمايند حضرت
</p>
<p style="direction:rtl;">باب بدرخواست امام جمعه به پلهء اوّل منبر قدم گذاشتند و شروع ببيانی
</p>
<p style="direction:rtl;">فرمودند امام جمعه درخواست کرد که بالاتر برويد تا مردم همه آن حضرت
</p>
<p style="direction:rtl;">را ببينند. دو پلّهء ديگر هم بالا رفتند و ايستادند بطوريکه در نظر مردمان
</p>
<p style="direction:rtl;">پای منبر سر حضرت باب مطابق سينهء شيخ ابو تراب قرار گرفته بود.
</p>
<p style="direction:rtl;">حضرت باب شروع بخطبه ئی کرده و فرمودند: " ألحمدُ للّهِ الذّی خَلَقَ
</p>
<p style="direction:rtl;">السّمواتِ وَ الأرض بالحقّ " ناگهان سيّد شش پری که عصا دار امام جمعه بود
</p>
<p style="direction:rtl;">ص ١٣٢
</p>
<p style="direction:rtl;">فرياد برآورد اين کلمات بی‌معنی را کنار بگذار و آنچه را بايد بگوئی
</p>
<p style="direction:rtl;">بگو. امام جمعه از جسارت سيّد شش پری خشمناک گرديد و از بی‌شرمی
</p>
<p style="direction:rtl;">او غضبناک شد و باو فرمود سيّد ساکت باش، حيا کن، بی‌شرمی بس
</p>
<p style="direction:rtl;">است آنگاه از حضرت باب درخواست کرد که برای تسکين هيجان عمومی مردم
</p>
<p style="direction:rtl;">بيان خود را مختصر بفرمايند حضرت باب روی بجمعيّت کرده فرمودند:
</p>
<p style="direction:rtl;">" لعنت خدا بر کسی که مرا وکيل امام غايب بداند. لعنت خدا بر کسيکه مرا
</p>
<p style="direction:rtl;">باب امام بداند. لعنت خدا بر کسيکه مرا منکر نبوّت حضرت رسول بداند.
</p>
<p style="direction:rtl;">لعنت خدا بر کسی که مرا منکر انبيای الهی بداند. لعنت خدا بر کسيکه مرا
</p>
<p style="direction:rtl;">منکر امامت امير المؤمنين و ساير ائمّهء اطهار بداند." پس از اين گفتار تا
</p>
<p style="direction:rtl;">پلّهء اوّل که شيخ ابو تراب نشسته بود بالا تشريف بردند و با امام جمعه
</p>
<p style="direction:rtl;">معانقه فرمودند امام جمعه بحضرت گفت بهتر آنست که بمنزل تشريف
</p>
<p style="direction:rtl;">ببريد و نماز را در منزل بخوانيد زيرا عائلهء شما با نهايت بی‌صبری
</p>
<p style="direction:rtl;">انتظار دارند که فوراً مراجعت کنيد و از سلامتی شما مطمئنّ شوند. بعد
</p>
<p style="direction:rtl;">بحاجی ميرزا سيّد علی گفت که ايشانرا بمنزل برسانيد اين بهتر است.
</p>
<p style="direction:rtl;">مقصود امام جمعه اين بود که مبادا مردم شورش کنند و پس از خاتمهء نماز
</p>
<p style="direction:rtl;">بحضرت اذيّتی برسانند و بطور قطع اگر امام جمعه حضرت باب را بمنزل
</p>
<p style="direction:rtl;">بر نميگرداند پس از ختم نماز مفسدين سبب ميشدند که مردم نادان شورش
</p>
<p style="direction:rtl;">کنند و بحضرت باب اذيّت و آزار وارد نمايند در حقيقت امام جمعه بمنزلهء
</p>
<p style="direction:rtl;">يد غيبی الهی بود که در آن روز بحفظ شخص حضرت باب قيام کرد.
</p>
<p style="direction:rtl;">باری مدّتی حضرت باب در منزل خويش با عائلهء مبارکه خود بسر
</p>
<p style="direction:rtl;">ميبردند تا اوّلين عيد نوروز بعد از اعلان امر حضرتش فرا رسيد. روز
</p>
<p style="direction:rtl;">نوروز مطابق بود با روز دهم ربيع الاوّل سال ١٢٦١ هجری در آن روز که
</p>
<p style="direction:rtl;">حضرت باب در مسجد مطالب سابقه را بيان فرمودند جمعی از نفوس که
</p>
<p style="direction:rtl;">در مسجد وکيل حاضر بودند و بيانات حضرتش را شنيدند از طرز حکمتی
</p>
<p style="direction:rtl;">ص ١٣٣
</p>
<p style="direction:rtl;">که در بيانات خود رعايت فرمودند بی‌اندازه متعجّب شدند و چندان وقتی
</p>
<p style="direction:rtl;">نگذشت که عدّه ا‌ی از حاضرين بعظمت امر سيّد باب عارف شدند
</p>
<p style="direction:rtl;">و بجلالتش معترف و مذعن گشتند از آن جمله شيخ علی ميرزا همشيره
</p>
<p style="direction:rtl;">زادهء امام جمعه بود که در روز خطابهء حضرت اعلی در مسجد وکيل حاضر
</p>
<p style="direction:rtl;">بود و در آنوقت تازه بسنّ بلوغ رسيده بود بذر محبّت اللّه در همانروز در
</p>
<p style="direction:rtl;">مزرعهء قلبش افشانده شد و بتدريج سر سبز گرديد تا در سال ١٢٦٧ هجری
</p>
<p style="direction:rtl;">در عراق بحضور مبارک حضرت بهاءاللّه مشرّف شد و از آن ملاقات بر
</p>
<p style="direction:rtl;">سرور قلب و شجاعتش افزوده گشت و چون بشيراز مراجعت کرد باعلاء
</p>
<p style="direction:rtl;">امر اللّه پرداخت و تا کنونهم بر خدمت امر قائم است و چنان رفتار کرده که
</p>
<p style="direction:rtl;">حکومت و ساير مردم باستقامت و اخلاق ممدوحه و اخلاص او نسبت بامر
</p>
<p style="direction:rtl;">مطّلع و مقرّند. چندی پيش عريضه ا‌ی از او بحضور حضرت بهاءاللّه در
</p>
<p style="direction:rtl;">مدينهء عکّا واصل شد در آن عريضه از جمله چنين نگاشته بود " من با چشم
</p>
<p style="direction:rtl;">خود علامات قوّت امر الهی را مينگرم با اينکه مدّتها در اين شهر بسر برده‌ام
</p>
<p style="direction:rtl;">و هر آن از طرف مردم ببلا و مصيبتی گرفتار بوده‌ام و همه بواسطهء
</p>
<p style="direction:rtl;">انتساب من بامر مبارک دشمن من هستند معذلک دو نفر از بزرگان که يکی
</p>
<p style="direction:rtl;">ظلّ السّلطان پسر شاه و ديگری ميرزا فتحعليخان صاحب ديوان است
</p>
<p style="direction:rtl;">بواسطهء نزاعی که بين آنها حاصل شده تصميم گرفته‌اند يکنفر بابی را
</p>
<p style="direction:rtl;">برای حکميّت انتخاب کنند. با آنکه ظلّ السّلطان دشمن امر اللّه است معذلک
</p>
<p style="direction:rtl;">اين طور تصميم گرفته و حکميّت خود را باين بابی که چهل سال است
</p>
<p style="direction:rtl;">بامر مبارک مؤمن است واگذار نموده و با هم عهد کرده‌اند که از رأی اين
</p>
<p style="direction:rtl;">بابی برنگردند و آنچه را بگويد مجری دارند " از جمله اشخاصی که در
</p>
<p style="direction:rtl;">مسجد وکيل حاضر بودند و بيانات حضرت باب را در آن روز شنيدند
</p>
<p style="direction:rtl;">محمّد کريم نامی بود که بامر مبارک مؤمن شد و استماع بيانات حضرت باب
</p>
<p style="direction:rtl;">در آن روز سبب ايمان او گرديد. بعداً دچار بليّات و آفات بسياری
</p>
<p style="direction:rtl;">ص ١٣٤
</p>
<p style="direction:rtl;">شد بطوريکه از ايران بعراق مهاجرت کرد در عراق بحضور حضرت بهاءاللّه
</p>
<p style="direction:rtl;">مشرّف شد و بر ايقان و ايمانش بيفزود پس از چندی بشيراز برگشت و
</p>
<p style="direction:rtl;">حسب الامر حضرت بهاءاللّه بخدمات امری مشغول بود و در شيراز
</p>
<p style="direction:rtl;">سکونت داشت تا حياتش بپايان رسيد. شخص ديگری که در آنروز حاضر و
</p>
<p style="direction:rtl;">بر اثر استماع بيانات مبارکه منقلب شد ميرزا آقای رکاب ساز شيرازی
</p>
<p style="direction:rtl;">است هر چه بيشتر سختی ديد بر ايمانش بيفزود و در عراق بحضور
</p>
<p style="direction:rtl;">حضرت بهاءاللّه مشرّف گشت از حضور مبارک راجع بحروف مقطّعهء اوائل
</p>
<p style="direction:rtl;">سُوَرِ قرآنی و معنی آيهء نور سؤال کرد. لوحی در جواب او از قلم مبارک
</p>
<p style="direction:rtl;">نازل شد مشارٌ اليه بخدمت امر قائم بود تا آخر کار بشهادت رسيد. و از
</p>
<p style="direction:rtl;">جملهء آن نفوس ميرزا رحيم خبّاز بود که پس از ايمان تا آخرين دقيقهء حيات
</p>
<p style="direction:rtl;">از خدمت امر روی بر نتافت. و از جملهء آن نفوس نيز حاجی ابو الحسن بزّاز
</p>
<p style="direction:rtl;">شيرازی بود مشارٌاليه در سفر مکّه در همانسال حضرت باب را ديده بود
</p>
<p style="direction:rtl;">ولی از عظمت امر چنانچه بايد خبری نداشت و چون در مسجد وکيل
</p>
<p style="direction:rtl;">بيانات مبارکه را شنيد باندازه ا‌ی مجذوب امر الهی گشت که پيوسته
</p>
<p style="direction:rtl;">اشک از چشمانش سرازير بود همهء مردم از رفتارش متعجّب و به تمجيد
</p>
<p style="direction:rtl;">و تعريفش مشغول بودند پسرانش نيز بامر مبارک مؤمن گشتند و از
</p>
<p style="direction:rtl;">جمله آن نفوس حاجی محمّد بساط از اصحاب شيخ احمد و سيّد کاظم
</p>
<p style="direction:rtl;">رشتی بود طبعاً آدم مزّاحی بود نماز جمعه‌اش هيچوقت ترک نميشد
</p>
<p style="direction:rtl;">هميشه با امام جمعه بود و امام جمعه نسبت باو محبّت بسيار داشت
</p>
<p style="direction:rtl;">خلاصه مژدهء ظهور امر الهی بتدريج گوشزد دور و نزديک ميگشت حضرت
</p>
<p style="direction:rtl;">باب قبلاً در ضمن توقيعی به پيروان خويش فرموده بودند که پس از سفر
</p>
<p style="direction:rtl;">مکّه، هيکل مبارک بعتبات تشريف خواهند برد لذا جمعی از مؤمنين در آن
</p>
<p style="direction:rtl;">اقليم منتظر ورود هيکل مبارک بودند مدّت قليلی که از نوروز ٦١ سپری
</p>
<p style="direction:rtl;">شد توقيعی از حضرت اعلی از طريق بصره برای احبّائی که در عتبات
</p>
<p style="direction:rtl;">ص ١٣٥
</p>
<p style="direction:rtl;">منتظر بودند رسيد و در آنجا تصريح فرموده بودند که آمدن من بعتبات
</p>
<p style="direction:rtl;">ممکن نيست و فرموده بودند بروند در اصفهان بمانند تا تعليمات لازمه بآنها
</p>
<p style="direction:rtl;">برسد. و از جمله فرمودند اگر مصلحت شد شما را بشيراز خواهيم خواست
</p>
<p style="direction:rtl;">و الّا در اصفهان بمانيد تا ارادهء خداوندی بوقوع پيوندد. وصول اين توقيع
</p>
<p style="direction:rtl;">منيع که امتحانی شديد برای اهل ايمان بود اثرات عجيبی در مؤمنين ايجاد
</p>
<p style="direction:rtl;">کرد بعضی در اين امتحان لغزيدند و گفتند چطور شد که سيّد باب بوعدهء
</p>
<p style="direction:rtl;">خود وفا نکرد آيا اين خلف وعده خود را هم بامر خدا ميداند؟ عدّه‌ای از
</p>
<p style="direction:rtl;">مؤمنين در اين امتحان ثابت قدم ماندند و اطاعت امر مولای خود را فرض
</p>
<p style="direction:rtl;">و واجب شمرده گوش باغراض متمرّدين ندادند و حسب الامر مبارک بطرف
</p>
<p style="direction:rtl;">اصفهان عزيمت نمودند. بعضی از اصحاب که قلباً دارای ايمان بودند باين
</p>
<p style="direction:rtl;">جماعت پيوستند از آنجمله ميرزا محمّد علی نهری بود که دخترش پس از
</p>
<p style="direction:rtl;">چندی مخطوبهء حضرت غصن اعظم گرديد و از جمله ميرزا هادی نهری برادر ميرزا
</p>
<p style="direction:rtl;">محمّد علی مزبور بود اين دو برادر اصفهانی بودند و از جمله
</p>
<p style="direction:rtl;">آقا محمّد حناساب اصفهانی بود که در اين ايّام از جملهء خدّام منزل
</p>
<p style="direction:rtl;">حضرت بهاءاللّه است. عدّه ا‌ی از اينها در واقعهء قلعهء طبرسی شرکت
</p>
<p style="direction:rtl;">داشتند و بطور خارق العاده ا‌ی از کشته شدن نجات يافتند. خلاصه ثابتين
</p>
<p style="direction:rtl;">بر امر مبارک، از عتبات باصفهان حسب الامر حضرت باب توجّه نمودند
</p>
<p style="direction:rtl;">چون بکنگاور رسيدند جناب ملّا حسين و برادرش و همشيره زاده‌اش را
</p>
<p style="direction:rtl;">در آنجا ملاقات کردند و خيلی از اين ملاقات خوشحال شدند اين سه نفر
</p>
<p style="direction:rtl;">نيز بکربلا ميرفتند که جزء منتظرين باشند و در کنگاور چون از امر
</p>
<p style="direction:rtl;">مبارک مطّلع شدند با سايرين همراه و عازم اصفهان گرديدند. جميع
</p>
<p style="direction:rtl;">اصحاب نهايت احترام را نسبت بملّا حسين مجری ميداشتند و او را امام
</p>
<p style="direction:rtl;">جماعت خويش قرار دادند احترام اصحاب نسبت به باب الباب سبب
</p>
<p style="direction:rtl;">حسادت بعضی از جهلا گشت که بعداً از امر مبارک بر کنار شدند يکی ملّا
</p>
<p style="direction:rtl;">ص ١٣٦
</p>
<p style="direction:rtl;">جواد برغانی بود و ديگری ملّا عبد العلی هراتی اين دو نفر نسبت بباب
</p>
<p style="direction:rtl;">الباب حسد ميبردند و هر يک قلباً آرزو داشتند که مورد احترام مؤمنين
</p>
<p style="direction:rtl;">و دارای رياست و بزرگی باشند ولی جرأت نميکردند نيّت خود را آشکار
</p>
<p style="direction:rtl;">کنند زيرا از بزرگواری ملّا حسين انديشه داشتند.
</p>
<p style="direction:rtl;">ميرزا احمد کاتب که در آن اوقات بملّا عبد الکريم معروف بود و با
</p>
<p style="direction:rtl;">ملّا جواد از قزوين همسفر شده بود برای من نقل کرد که من اغلب ميديدم
</p>
<p style="direction:rtl;">ملّا جواد در ضمن کلماتش بملّا حسين گوشه و کنايه ميزند و او را استهزاء
</p>
<p style="direction:rtl;">ميکند. چند مرتبه خواستم رفاقتم را با او ترک کنم ولی ملّا حسين مانع شد
</p>
<p style="direction:rtl;">و گفت اين‌ها اهمّيّت ندارد بايد چشم پوشی کرد. ملّا حسين در بين آن
</p>
<p style="direction:rtl;">جماعت طوری بود که همه او را دوست ميداشتند از رفتار او تعليم
</p>
<p style="direction:rtl;">ميگرفتند و بر اثر او مشی مينمودند. در بين راه که باصفهان ميرفتند
</p>
<p style="direction:rtl;">هميشه ملّا حسين يک فرسخ از ديگران بتنهائی جلوتر بود در موقع غروب
</p>
<p style="direction:rtl;">برای نماز فرود ميآمدند ملّا حسين با آنها نماز ميخواند و باز جلو ميافتاد
</p>
<p style="direction:rtl;">تا وقت نماز صبح ميرسيد خيلی اصرار ميکردند که به او اقتدا کنند
</p>
<p style="direction:rtl;">و امام جماعت باشد قبول نميکرد ديگری بالاخره امام جماعت ميشد و ملّا
</p>
<p style="direction:rtl;">حسين با سايرين باو اقتدا ميکردند. ملّا حسين طوری آنها را تربيت کرده
</p>
<p style="direction:rtl;">بود که همه بهم کمک ميکردند حتّی آنهائيکه سواره بودند مرکبهای خود را
</p>
<p style="direction:rtl;">به پيادگان ميدادند و خودشان پياده ميرفتند. چون نزديک اصفهان رسيدند
</p>
<p style="direction:rtl;">ملّا حسين باصحاب فرمود که همه يکمرتبه با هم داخل شهر نشويد زيرا
</p>
<p style="direction:rtl;">موجب خوف اهالی ميگردد هر چند نفر با هم از يک دروازه وارد شويد پس
</p>
<p style="direction:rtl;">از ورود باصفهان خبر ممنوع بودن حضرت اعلی از ملاقات مؤمنين
</p>
<p style="direction:rtl;">و مشکلاتی که در شيراز بوقوع پيوسته بود در اصفهان باصحاب رسيد
</p>
<p style="direction:rtl;">بنا بر اين رفتن آنها بشيراز ممکن بود بر شدّت بليّات بيفزايد لکن ملّا حسين
</p>
<p style="direction:rtl;">باين اخبار اعتنائی نکرد و عازم سفر شيراز شد مقصود خود را با چند نفر
</p>
<p style="direction:rtl;">ص ١٣٧
</p>
<p style="direction:rtl;">از همراهان در ميان نهاد عبا و عمّامه را بيرون آورده و مثل افراد ايل
</p>
<p style="direction:rtl;">هزارهء خراسان جبّه و کلاه پوشيده و بجانب مدينهء مولای محبوب خويش
</p>
<p style="direction:rtl;">روانه گشت هر که او را ميديد خيال ميکرد از ايل هزاره و مردم قوچان
</p>
<p style="direction:rtl;">است. برادر و همشيره زاده‌اش نيز با او همراه بودند جناب ملّا حسين چون
</p>
<p style="direction:rtl;">بدروازهء شهر نزديک شدند شبانه برادرشانرا بشهر فرستادند تا بمنزل
</p>
<p style="direction:rtl;">جناب خال رفته و ورود او را بوسيلهء خال بحضور مبارک عرض کند. روز
</p>
<p style="direction:rtl;">ديگر باو خبر رسيد که هنگام غروب آفتاب حاجی ميرزا سيّد علی خال در
</p>
<p style="direction:rtl;">خارج شهر منتظر ملاقات او است. باب الباب در ساعت معيّن بآن نقطه
</p>
<p style="direction:rtl;">شتافتند و با مصاحبت خال بمنزل او رفتند شبها حضرت باب بمنزل خال
</p>
<p style="direction:rtl;">تشريف ميآوردند و تا طلوع صبح باب الباب در خدمت حضرتش بسر
</p>
<p style="direction:rtl;">ميبردند پس از مدّتی حضرت باب بعدّه ا‌ی از اصحاب که در اصفهان منتظر
</p>
<p style="direction:rtl;">دستور بودند اجازه فرمودند که بتدريج عازم شيراز شوند تا در موقع
</p>
<p style="direction:rtl;">مقتضی هر يک بحضور مبارک مشرّف گردند و بآنها دستور فرمودند که
</p>
<p style="direction:rtl;">نهايت حکمت را مراعات کنند از دروازهء شهر با هم وارد نشوند و پس از
</p>
<p style="direction:rtl;">ورود بشيراز در کاروانسراها دور از هم منزل کنند و پس از ورود بکاری
</p>
<p style="direction:rtl;">مشغول شوند مبادا ورودشان جلب نظر اهالی کند و موانعی ايجاد گردد.
</p>
<p style="direction:rtl;">اوّلين عدّه‌ای که بعد از ملّا حسين وارد شيراز شدند عبارت بودند از
</p>
<p style="direction:rtl;">ميرزا محمّد علی نهری و برادرش ميرزا هادی و ملّا عبد الکريم قزوينی
</p>
<p style="direction:rtl;">و ملّا جواد برغانی و ملّا عبد العلی هراتی و ميرزا ابراهيم شيرازی. سه نفر
</p>
<p style="direction:rtl;">اخير چون شدّت عنايت حضرت باب را نسبت بملّا حسين مشاهده کردند
</p>
<p style="direction:rtl;">حسد ديرين که نسبت باو داشتند بهيجان آمد و چون کاری نميتوانستند
</p>
<p style="direction:rtl;">بکنند ببدگوئی از ملّا حسين مشغول شدند هميشه از او غيبت ميکردند
</p>
<p style="direction:rtl;">حتّی الامکان سعی داشتند که ملّا حسين را بهر وسيله شده از نظرها
</p>
<p style="direction:rtl;">بيندازند. چون بر وقاحت افزودند همه مؤمنين از مقاصد فاسد آنها مطّلع
</p>
<p style="direction:rtl;">ص ١٣٨
</p>
<p style="direction:rtl;">شدند و از آنها دوری کردند. نتيجه اعمالشان اين بود که از جرگهء اهل
</p>
<p style="direction:rtl;">ايمان مطرود گشتند و با دشمنان امر همراه و همداستان شدند و بمخالفت
</p>
<p style="direction:rtl;">امر اللّه قيام نمودند، فتنه شديدی در شهر شيراز برپا کردند بقدری در
</p>
<p style="direction:rtl;">فتنه انگيزی افراط نمودند که حکومت شيراز برای جلوگيری از فساد، آنها
</p>
<p style="direction:rtl;">را از شيراز بيرون کرد. حضرت اعلی در الواح و توقيعات مبارکه اين سه
</p>
<p style="direction:rtl;">نفر را بگوسالهء سامری تشبيه فرمودند و مخصوصاً از ملّا جواد و ملّا
</p>
<p style="direction:rtl;">عبد العلی هراتی در توقيع مبارک بجبت و طاغوت تعبير کردند و صريحاً
</p>
<p style="direction:rtl;">فرمودند " اللّهم ألعن الجبت و الطّاغوت " اين سه نفر بيوفا بکرمان رفتند
</p>
<p style="direction:rtl;">و در جرگهء پيروان حاجی کريمخان کرمانی در آمدند.
</p>
<p style="direction:rtl;">پس از طرد اين سه نفر حضرت باب شبی را بمنزل خال تشريف
</p>
<p style="direction:rtl;">بردند و ميرزا محمّد علی نهری و ميرزا هادی برادرش و ملّا عبد الکريم
</p>
<p style="direction:rtl;">قزوينی را احضار فرمودند چون اين سه نفر مشرّف شدند حضرت اعلی
</p>
<p style="direction:rtl;">بملّا عبد الکريم فرمودند ای عبد الکريم آيا در جستجوی مظهر موعود هستی؟
</p>
<p style="direction:rtl;">اين کلمات با نهايت لطف و متانت از لسان مظهر امر ظاهر شد و چنان
</p>
<p style="direction:rtl;">تأثيری در ملّا عبد الکريم کرد که بی‌اختيار اشکش سرازير گشت رنگش
</p>
<p style="direction:rtl;">پريد پريشان شد و خود را بر اقدام حضرت باب افکند هيکل مبارک با
</p>
<p style="direction:rtl;">نهايت مهربانی او را در آغوش گرفتند و پيشانيش را بوسيدند و پهلوی
</p>
<p style="direction:rtl;">خود نشانيدند و با کلماتی دلنشين پريشانی، او را برطرف ساختند.
</p>
<p style="direction:rtl;">چون از محضر مبارک مرخّص شدند و بمنزل خويش مراجعت نمودند
</p>
<p style="direction:rtl;">ميرزا محمّد علی و برادرش از ملّا عبد الکريم سبب اضطرابش را جويا گشتند
</p>
<p style="direction:rtl;">و پرسيدند چه شد که بغتةً آنطور مضطرب شدی ملّا عبد الکريم گفت گوش
</p>
<p style="direction:rtl;">کنيد تا برای شما قصّه خود را بگويم زيرا داستان عجيبی است من اين
</p>
<p style="direction:rtl;">قصّه غريب را تا کنون برای هيچکس نگفته‌ام. وقتيکه بسنّ بلوغ رسيدم
</p>
<p style="direction:rtl;">در شهر قزوين متوطّن بودم و ميل شديدی در وجود خود بکشف اسرار الهی
</p>
<p style="direction:rtl;">ص ١٣٩
</p>
<p style="direction:rtl;">داشتم ميخواستم معرفت کاملی دربارهء وحدانيّت الهی و انبيا و مرسلين
</p>
<p style="direction:rtl;">داشته باشم ديدم برای اين منظور وسيله ا‌ی بهتر از تحصيل علوم نيست
</p>
<p style="direction:rtl;">هر طور بود پدر و عموهای خود را راضی کردم که مرا به تحصيل علوم وادار
</p>
<p style="direction:rtl;">کنند و اجازه بدهند که دست از کسب و کار بکشم و مدّتی درس بخوانم آنها
</p>
<p style="direction:rtl;">همراهی کردند در يکی از مدرسه‌های قزوين حجره گرفتم و مدّتی
</p>
<p style="direction:rtl;">بتحصيل علوم مختلفه مشغول بودم روزها با همدرسان خويش در اطراف
</p>
<p style="direction:rtl;">مطالبی که ميخواندم مباحثاتی داشتم شبها هم که بخانه بر ميگشتم در
</p>
<p style="direction:rtl;">کتابخانهء خودم تنها می‌نشستم و بمطالعه مشغول ميشدم بقدری در اين
</p>
<p style="direction:rtl;">مسئله سرگرم بودم که بخورد و خواب اعتنائی نداشتم از محضر درس ملّا
</p>
<p style="direction:rtl;">عبد الکريم ايروانی که در آن ايّام از اعاظم علمای قزوين بود استفاده ميکردم
</p>
<p style="direction:rtl;">اين مرد شخص دانشمندی بود اطّلاعات زيادی داشت شخص فاضل و صالحی
</p>
<p style="direction:rtl;">بود پس از دو سال در فقه و اصول بدرجهء عالی رسيدم و مشکلات اين دو
</p>
<p style="direction:rtl;">فنّ را حلّ کردم پس از چندی بتأليف کتابی مشغول شدم شبها آن کتاب را
</p>
<p style="direction:rtl;">مينوشتم تا تمام شد. بعد از اتمام، کتاب مزبور را باستاد خويش دادم چون
</p>
<p style="direction:rtl;">آنرا مطالعه فرمود و مراجعه نمود بی‌اندازه مسرور شد زحمات مرا تقدير
</p>
<p style="direction:rtl;">کرد، يک روز در حضور ساير شاگردها گفت که ملّا عبد الکريم بدرجه‌ای از
</p>
<p style="direction:rtl;">علم و دانش رسيده که ديگر احتياجی ندارد در مجلس درس من و امثال من
</p>
<p style="direction:rtl;">حاضر شود خودش مجتهدی دانشمند است ميتواند آيات قرآن را تفسير
</p>
<p style="direction:rtl;">کند و معانی واقعيّهء آنرا استخراج نمايد. روز جمعهء آينده پس از ختم نماز
</p>
<p style="direction:rtl;">جمعه من در تمام شهر او را معرّفی خواهم کرد و اجازهء اجتهاد باو خواهم داد.
</p>
<p style="direction:rtl;">پس از اين گفتار شاگردان استاد ما که کلمات او را دربارهء من شنيده بودند
</p>
<p style="direction:rtl;">در حصول اين موفّقيّت مرا تهنيت گفتند من بمنزل مراجعت کردم ديدم پدر
</p>
<p style="direction:rtl;">و عموی بزرگم حاجی حسينعلی که در قزوين معروفيّت داشتند تهيّهء جشن
</p>
<p style="direction:rtl;">و ضيافت مفصّلی می‌بينند که روز جمعهء آينده را برای من جشن بگيرند و
</p>
<p style="direction:rtl;">ص ١٤٠
</p>
<p style="direction:rtl;">از جميع اعيان قزوين دعوت کنند. من از آنها خواهش کردم که اين ضيافت
</p>
<p style="direction:rtl;">را تأخير بيندازند تا بآنها خبر بدهم، آنها مقصود مرا نفهميدند و قبول
</p>
<p style="direction:rtl;">کردند.
</p>
<p style="direction:rtl;">شبانگاه باطاق خلوت خود رفتم و بفکر مشغول شده با خود ميگفتم تو
</p>
<p style="direction:rtl;">که خوب ميدانی اشخاصی ميتوانند تفسير حقايق قرآنرا بيان کنند که
</p>
<p style="direction:rtl;">از خطا محفوظ و از نفوس معصوم باشند. دارای روح طاهر باشند ملّا
</p>
<p style="direction:rtl;">عبد الکريم ايروانی و سايرين ميگويند که تو باين درجه رسيده‌ای و تو را
</p>
<p style="direction:rtl;">از دانشمندان قزوين ميشمارند پيش خودت با انصاف فکر کن آيا خودت هم
</p>
<p style="direction:rtl;">معتقدی که باين درجه رسيده‌ای آيا پاکی و قدس تو بمقامی است که از
</p>
<p style="direction:rtl;">خطا محفوظ و از نفوس معصوم محسوب هستی؟ اين فکر در من شدّت
</p>
<p style="direction:rtl;">يافت و بانصاف پيش خود اقرار کردم که من باين درجه نرسيده‌ام خودم را
</p>
<p style="direction:rtl;">يافتم گرفتار انواع متاعب و هموم. پريشانی من آن بآن زياد ميشد تا صبح
</p>
<p style="direction:rtl;">اسير اين خيالات بودم آن شب را غذا نخوردم و بخواب نرفتم گاهی
</p>
<p style="direction:rtl;">مناجات ميکردم و ميگفتم الهی تو بينا و آگاهی که من جز رضای تو
</p>
<p style="direction:rtl;">مقصودی ندارم همواره طالب ارادهء تو هستم هر وقت ميبينم دين مقدّس
</p>
<p style="direction:rtl;">تو را مردمان بمذاهب مختلفه منشعب ساخته‌اند سراسيمه ميشوم ای خدا
</p>
<p style="direction:rtl;">مرا مساعدت فرما از اين سرگردانی نجات ده و از اين سيل شکوک رهائی
</p>
<p style="direction:rtl;">بخش بسر چشمه هدايت دلالت کن و بمقصود واقعی برسان. گريهء
</p>
<p style="direction:rtl;">سوزناکی بمن عارض شد خيلی گريه کردم زيرا ديدم که تا کنون هر چه
</p>
<p style="direction:rtl;">زحمت کشيده‌ام بی‌نتيجه بوده عمرم هدر رفته است. در اين بين‌ها خوابم
</p>
<p style="direction:rtl;">برد در خواب ديدم شخص بزرگواری از اجلّهء سادات روی منبر قرار گرفته
</p>
<p style="direction:rtl;">و جمعيّت زيادی که دارای وجه نورانی بودند پای منبر او نشسته‌اند و آن
</p>
<p style="direction:rtl;">سيّد جليل بتفسير اين آيه مشغول است که در قرآن (٦٩:٢٩) نازل شده " الّذينَ
</p>
<p style="direction:rtl;">جاهدوا فينا لَنَهْدِيَنَّهُمْ سُبُلَنا " نورانيّت رخسار آن سيّد جليل مرا
</p>
<p style="direction:rtl;">ص ١٤١
</p>
<p style="direction:rtl;">مبهوت ساخت برخاستم و رفتم که خود را بپای او بيفکنم که از خواب
</p>
<p style="direction:rtl;">بيدار شدم سرور و نشاط عجيبی قلب مرا احاطه کرده بود که وصف آن
</p>
<p style="direction:rtl;">نتوانم. در قزوين شخصی بود موسوم بحاج اللّه وردی پدر آقا محمّد جواد
</p>
<p style="direction:rtl;">فرهادی اين شخص در جميع قزوين بصلاح و نورانيّت قلب و معرفت
</p>
<p style="direction:rtl;">حقايق مشهور بود نزد او رفتم و خوابم را برای او نقل کردم چون خواب مرا
</p>
<p style="direction:rtl;">شنيد خنديد و گفت آن سيّد جليلی که در خواب ديدی چنين و چنان نبود
</p>
<p style="direction:rtl;">و يکايک اوصاف و شمايل او را بيان کرد. من تعجّب کردم گفتم چرا.
</p>
<p style="direction:rtl;">فرمود آن شخص جليل جناب حاجی سيّد کاظم رشتی است که در کربلا
</p>
<p style="direction:rtl;">سکونت دارد پيروان بسيار دارد که در ظلّ تعاليم او مهذّب و از دريای علم
</p>
<p style="direction:rtl;">او مستفيدند کلمات او تأثير عجيبی در سامعين دارد من خيلی از حاج اللّه
</p>
<p style="direction:rtl;">وردی ممنون شدم فوراً بمنزل رفتم و وسايل سفر کربلا را فراهم نمودم. مّلا
</p>
<p style="direction:rtl;">عبد الکريم ايروانی برای من پيغام فرستاد که من ميخواهم ترا ببينم يا تو
</p>
<p style="direction:rtl;">بيا يا من ميايم من باو پيغام دادم که سفر من برای زيارت حضرت
</p>
<p style="direction:rtl;">سيّد الشّهداء عليه السّلام است و بايد فوراً بروم اگر توانستم چند دقيقه
</p>
<p style="direction:rtl;">بديدن شما ميآيم و الّا رجاء دارم مرا به بخشيد و در حقّ من دعا کنيد که
</p>
<p style="direction:rtl;">خدا مرا براه راست هدايت کند. بچند تن از خويشاوندان خود خوابی را که
</p>
<p style="direction:rtl;">ديده بودم و تعبيری را که شنيده بودم سرّاً بيان کردم کلمات من سبب شد
</p>
<p style="direction:rtl;">که آنها نسبت بحاج سيّد کاظم محبّت پيدا کردند و با حاج اللّه ورد‌ی
</p>
<p style="direction:rtl;">دوست و رفيق شدند. من از قزوين مسافرت کردم و برادرم عبد الحميد که
</p>
<p style="direction:rtl;">بعداً در طهران بشهادت رسيد در اين سفر همراه من بود بعد از ورود بکربلا
</p>
<p style="direction:rtl;">بمحضر درس سيّد کاظم رشتی شتافتم او را بهمان هيئتی که در خواب ديده
</p>
<p style="direction:rtl;">بودم مشاهده کردم و از قضا وقتی که وارد شدم ديدم آن بزرگوار به تفسير
</p>
<p style="direction:rtl;">همان آيه که در خواب ديده بودم مشغول است نشستم بيانات او را گوش دادم
</p>
<p style="direction:rtl;">کلماتش اثر عجيبی در من کرد. سيّد بما خيلی اظهار عنايت کرد من و
</p>
<p style="direction:rtl;">ص ١٤٢
</p>
<p style="direction:rtl;">برادرم آنقدر مسرور بوديم که هيچ سابقه نداشت. هر روز صبح زود دو تائی
</p>
<p style="direction:rtl;">بمنزل سيّد کاظم ميرفتيم و با او بزيارت حضرت سيّد الشّهداء عليه السّلام
</p>
<p style="direction:rtl;">مشرّف ميشديم. فصل زمستان را همين طور گذارنديم.
</p>
<p style="direction:rtl;">من در تمام اين مدّت مرتّباً بدرس او ميرفتم موضوع بحث سيّد
</p>
<p style="direction:rtl;">هميشه هر آيه و حديثی که بود خاتمه‌اش منجر به ظهور قائم موعود
</p>
<p style="direction:rtl;">و نزديک بودن ايّام ظهور آن حضرت ميگرديد. اغلب ميفرمود حضرت
</p>
<p style="direction:rtl;">موعود در بين شما است او را نميشناسيد دوران ظهورش نزديک است دلهای
</p>
<p style="direction:rtl;">خودتان را طاهر و مقدّس کنيد و راه ورود او را مهيّا سازيد تا بلکه
</p>
<p style="direction:rtl;">بزيارتش موفّق شويد تا من از اين دنيا نروم او ظاهر نميشود بعد از مرگ
</p>
<p style="direction:rtl;">من بجستجوی او قيام کنيد يک لحظه آرام نگيريد تا او را بيابيد.
</p>
<p style="direction:rtl;">خلاصه زمستان گذشت عيد نوروز آمد بعد از نوروز جناب سيّد کاظم
</p>
<p style="direction:rtl;">بمن امر فرمودند که از کربلا بروم و در قزوين سکونت کنم من از سيّد
</p>
<p style="direction:rtl;">درخواست کردم اگر ممکن است اجازه بدهيد در کربلا بمانم زيرا اگر بقزوين
</p>
<p style="direction:rtl;">برگردم علما بمخالفت من خواهند پرداخت. فرمود ای عبد الکريم مطمئنّ
</p>
<p style="direction:rtl;">باش دوران ظهور قائم را درک خواهی کرد و بنصرت امر او موفّق خواهی
</p>
<p style="direction:rtl;">شد. خواهش ميکنم آنروز از من ياد کنی. اينک توکّل بر خدا کن. پس از
</p>
<p style="direction:rtl;">ورود بقزوين اعتنائی به تفتين علما نکن . بتجارت مشغول شو هيچ کس
</p>
<p style="direction:rtl;">بتو نميتواند ضرری برساند.
</p>
<p style="direction:rtl;">من حسب الامر سيّد رفتار کردم و با برادرم بقزوين برگشتم. مطابق
</p>
<p style="direction:rtl;">دستور سيّد و نصايح او عمل مينمودم. روزها بتجارت مشغول بودم و شبها
</p>
<p style="direction:rtl;">بمنزل بر ميگشتم و هر شب چند ساعت در اطاق خلوت خود بدعا و نماز
</p>
<p style="direction:rtl;">مشغول ميشدم و با چشم گريان تضرّع ميکردم و ميگفتم خدايا تو
</p>
<p style="direction:rtl;">بوسيلهء بندهء مقرّب درگاهت بمن وعده داده‌ای که دوران قائم را درک ميکنم
</p>
<p style="direction:rtl;">و بزيارت جمالش مشرّف ميشوم و با قيد اطمينان بمن وعده دادی که
</p>
<p style="direction:rtl;">ص ١٤٣
</p>
<p style="direction:rtl;">بنصرت امر حضرت قائم موفّق خواهم شد. تأخير تا کی چه وقت بوعدهء خود
</p>
<p style="direction:rtl;">وفا ميکنی؟ کی باب فضلت را بروی من ميگشائی؟ کی آن نعمت موفور
</p>
<p style="direction:rtl;">را بمن عطا ميکنی؟
</p>
<p style="direction:rtl;">هر شب کار من همين بود تا اين که روز عرفهء سال ١٢٥٥ هجری رسيد
</p>
<p style="direction:rtl;">در غروب آن روز بمنزل برگشتم و شب عيد را بنماز و دعا گذراندم بغتةً
</p>
<p style="direction:rtl;">خوابم برد در خواب ديدم مرغ سفيدی مثل برف دور سر من پرواز ميکند
</p>
<p style="direction:rtl;">پهلوی درختی ايستاده بودم. مرغ روی شاخهء آن درخت نشست و با نغمهء
</p>
<p style="direction:rtl;">مؤثّری که از وصف آن عاجزم گفت ای عبد الکريم " آيا در جستجوی مظهر
</p>
<p style="direction:rtl;">موعود هستی منتظر باش که در سنهء ستّين ظاهر ميشود ".
</p>
<p style="direction:rtl;">پس از اين گفتار آن پرندهء زيبا پرواز کرد و از نظر پنهان شد. اين
</p>
<p style="direction:rtl;">کلمات در من تأثير عجيبی کرد روح من سراپا مملوّ از سرور شد آنچه از
</p>
<p style="direction:rtl;">آن پرنده شنيده بودم هميشه با خودم تکرار ميکردم از ترس اينکه مبادا
</p>
<p style="direction:rtl;">شيرينی آن گفتار از بين برود بهيچکس اين قصّه را نگفتم.
</p>
<p style="direction:rtl;">بعد از چند سال شنيدم ندای قائم از شيراز بلند شده فوراً بجانب
</p>
<p style="direction:rtl;">شيراز عازم شدم. در طهران ملّا محمّد معلّم نوری را ملاقات کردم
</p>
<p style="direction:rtl;">و بوسيلهء او از امر مبارک مطّلع شدم. او بمن گفت که حسب الامر مبارک
</p>
<p style="direction:rtl;">مؤمنين در کربلا منتظر مراجعت حضرت باب از مکّه هستند. منهم از
</p>
<p style="direction:rtl;">طهران بکربلا رفتم. بهمدان که رسيدم بدبختانه ملّا جواد برغانی با من
</p>
<p style="direction:rtl;">همسفر شد و بکربلا آمد من در کربلا بملاقات شماها و باقی دوستان رسيدم
</p>
<p style="direction:rtl;">و باز هم باحدی قصّهء خوابی را که ديده بودم نگفتم. امشب که بحضور
</p>
<p style="direction:rtl;">مبارک مشرّف شدم از لسان مبارک همان بيانی را شنيدم و همان نغمهء
</p>
<p style="direction:rtl;">شورانگيزی را استماع نمودم که در آن شب از آن پرندهء زيبا شنيده بودم.
</p>
<p style="direction:rtl;">از اين جهت بی‌تاب شدم و بی‌اختيار خود را باقدام مبارک انداختم.
</p>
<p style="direction:rtl;">نبيل ميگويد در اوائل سال ١٢٦٥ هجری ١٨ ساله بودم که از موطن
</p>
<p style="direction:rtl;">ص ١٤٤
</p>
<p style="direction:rtl;">خودم زرند بقم مسافرت کردم. در آنجا بواسطهء سيّد اسمعيل زواره‌ای
</p>
<p style="direction:rtl;">ملقّب بذبيح که در بغداد خود را فدای امر اللّه نمود بامر مبارک حضرت
</p>
<p style="direction:rtl;">اعلی مؤمن شدم. سيّد ذبيح در آن ايّام ميخواست بمازندران برود و به اصحاب
</p>
<p style="direction:rtl;">قلعهء طبرسی پيوندد و تصميم داشت که مرا و ميرزا فتح اللّه حکّاک قمی
</p>
<p style="direction:rtl;">را هم که جوانی بود با خودش ببرد و چون موانعی از انجام مقصودش باز
</p>
<p style="direction:rtl;">داشت بما وعده داد که من در طهران منتظر شما هستم و در ضمنيکه با
</p>
<p style="direction:rtl;">ميرزا فتح اللّه حکاک صحبت ميکرد داستان ملّا عبد الکريم قزوينی را برای
</p>
<p style="direction:rtl;">او گفت. من خيلی بملاقات عبد الکريم اشتياق پيدا کردم بعدها که بطهران
</p>
<p style="direction:rtl;">رفتم و در مدرسهء دار الشّفای مسجد شاه سيّد اسمعيل ذبيح را ديدم او
</p>
<p style="direction:rtl;">ملّا عبد الکريم را که در همان مدرسه ساکن بود بمن معرّفی کرد ما عازم قلعهء
</p>
<p style="direction:rtl;">طبرسی بوديم که خبر رسيد واقعهء قلعه انجام يافته بنابر اين آنهائيکه در
</p>
<p style="direction:rtl;">صدد بودند بقلعه بروند ممکن نشد. ملّا عبد الکريم در طهران بود و کتاب
</p>
<p style="direction:rtl;">بيان مبارک فارسی را استنساخ ميکرد. من هميشه با او محشور بودم
</p>
<p style="direction:rtl;">و الآن که ٣٨ سال از آن ايّام ميگذرد نهايت محبّت را با شدّت حرارت
</p>
<p style="direction:rtl;">مانند همان ايّام طهران نسبت باو احساس ميکنم و همين مسئله سبب شد
</p>
<p style="direction:rtl;">که شرح حال او را بتفصيل از آغاز تا انجام در اين کتاب بنويسم . شايد
</p>
<p style="direction:rtl;">خوانندگان گرامی ازمطالعهء آن بعظمت امر الهی پی برند.
</p>
<p style="direction:rtl;">ص ١٤٥
</p>
<p style="direction:rtl;">فصل نهم
</p>
<p style="direction:rtl;">بقيّهء فصل قبل
</p>
<p style="direction:rtl;">چون جناب ملّا حسين بشيراز رسيدند و مردم از ورود او مطّلع شدند
</p>
<p style="direction:rtl;">آشوب و غوغای جديدی بر خاست زيرا ميدانستند که او از پيروان صميمی
</p>
<p style="direction:rtl;">سيّد باب است و ميگفتند اين شخص بار ديگر بشيراز آمده تا بنيان اسلام
</p>
<p style="direction:rtl;">را متزلزل سازد و شريعت مقدّسه را از بنيان براندازد. از اينجهت
</p>
<p style="direction:rtl;">مشکلات بسيار ايجاد شد و کار بر حضرت باب باندازه‌ای سخت گرديد که
</p>
<p style="direction:rtl;">بملّا حسين امر فرمودند از راه يزد بخراسان برود. ساير اصحاب را نيز
</p>
<p style="direction:rtl;">فرمودند که باصفهان مراجعت نمايند و تنها ملّا عبد الکريم قزوينی را برای
</p>
<p style="direction:rtl;">استنساخ آيات در شيراز نگاهداشتند. اين اقدام سبب شد که هم حضرت
</p>
<p style="direction:rtl;">اعلی از شرّ اعداء در شيراز محفوظ ماندند و هم پراکنده شدن اصحاب
</p>
<p style="direction:rtl;">باطراف سبب انتشار امر مبارک گرديد و ندای ظهور باب بگوش دور
</p>
<p style="direction:rtl;">و نزديک رسيد.
</p>
<p style="direction:rtl;">استدلال پيروان حضرت باب و تبيين علامات ظهور و تفسير آيات که
</p>
<p style="direction:rtl;">برای مردم بيان ميکردند سبب حيرت نفوس ميگشت و وضيع و شريف را
</p>
<p style="direction:rtl;">در پايتخت ايران و ساير نقاط آن مملکت بجستجو و بحث وادار مينمود
</p>
<p style="direction:rtl;">حتّی سلطان ايران محمّد شاه نيز از استماع قيام باب و اصحاب متوجّه
</p>
<p style="direction:rtl;">اهمّيّت مطلب شد و در صدد تحقيق موضوع برآمد. برای اين منظور سيّد
</p>
<p style="direction:rtl;">يحيی دارابی را که از دانشمندان زمان و دارای فصاحت بيان بود بشيراز
</p>
<p style="direction:rtl;">فرستاد تا از حقيقت حال دعوت باب اطّلاع يابد و نتيجه را بدرگاه سلطنت
</p>
<p style="direction:rtl;">بنويسد. شاه نهايت اعتماد را بسيّد يحيی داشت شهرت سيّد در بين عموم
</p>
<p style="direction:rtl;">باندازه‌ای بود و احترامش بدرجه‌ای که چون در مجلسی ورود ميفرمود
</p>
<p style="direction:rtl;">و لب بسخن ميگشود احدی را يارای تکلّم نبود سيّد دارابی در آن ايّام ساکن
</p>
<p style="direction:rtl;">ص ١٤٦
</p>
<p style="direction:rtl;">طهران و در منزل ميرزا لطفعلی پيشخدمت شاه ميهمان بود. شاه
</p>
<p style="direction:rtl;">بوسيلهء ميرزا لطفعلی بسيّد دارابی پيغام داد که از طرف من بشيراز
</p>
<p style="direction:rtl;">توجّه فرما و در امر باب تحقيق کن و نتيجه را بما بنويس.
</p>
<p style="direction:rtl;">سيّد يحيی باطناً از اين مأموريّت خوشحال شد زيرا خودش هم ميل
</p>
<p style="direction:rtl;">داشت که دربارهء امر باب تحقيقاتی کند ولی چون سفر شيراز نظر بجهاتی
</p>
<p style="direction:rtl;">وسيله‌اش برای او فراهم نبود از اجرای مقصود خود باز مانده بود وقتيکه
</p>
<p style="direction:rtl;">امر شاه رسيد مجبور باطاعت گرديد و بجانب شيراز رهسپار شد. در بين
</p>
<p style="direction:rtl;">راه مسئله‌ای چند را در نظر گرفت که پس از ملاقات حضرت باب حلّ آن
</p>
<p style="direction:rtl;">مسائل را جويا شود و اگر جواب کافی بشنود ادّعای آن حضرت را
</p>
<p style="direction:rtl;">تصديق نمايد.
</p>
<p style="direction:rtl;">وقتی بشيراز رسيد ملّا شيخ علی عظيم را که از رفقای خراسان او
</p>
<p style="direction:rtl;">بود ملاقات نمود و راجع به ادّعای حضرت باب از او پرسيد. عظيم در جواب
</p>
<p style="direction:rtl;">گفت بايد خودت بشخصه بروی و بحضور باب مشرّف شوی و اين مسئله
</p>
<p style="direction:rtl;">را شخصاً رسيدگی و تحقيق نمائی. دوستانه يک نصيحتی بتو ميکنم در
</p>
<p style="direction:rtl;">نظر داشته باش که در اثناء محاورات جنبهء احترام را هميشه مراعات
</p>
<p style="direction:rtl;">کنی و گر نه در آخر کار پشيمان خواهی شد.
</p>
<p style="direction:rtl;">سيّد دارابی در منزل جناب حاج ميرزا سيّد علی خال بحضور مبارک
</p>
<p style="direction:rtl;">مشرّف شد و بر حسب سفارش عظيم نهايت احترام را مراعات نمود جلسهء
</p>
<p style="direction:rtl;">اوّل دو ساعت در محضر مبارک مشرّف بود و سؤالاتی را که در نظر
</p>
<p style="direction:rtl;">داشت يکايک بحضور مبارک عرض ميکرد حضرت باب بيانات او را کاملاً
</p>
<p style="direction:rtl;">استماع ميفرمودند و در مقابل هر سؤالاتی جواب مقنع مختصری از لسان
</p>
<p style="direction:rtl;">مبارکش جاری ميشد که سيّد دارابی را دچار تعجّب و حيرت ميکرد.
</p>
<p style="direction:rtl;">متدرّجاً بضعف خود و قدرت باطنی حضرت باب پی برد. وقتيکه
</p>
<p style="direction:rtl;">ميخواست مرخّص شود عرض کرد انشاء اللّه در جلسهء ديگر بقيّهء سؤالات
</p>
<p style="direction:rtl;">ص ١٤٧
</p>
<p style="direction:rtl;">خودم را عرض خواهم کرد و بحث را بپايان خواهم برد. وقتيکه از منزل
</p>
<p style="direction:rtl;">جناب خال بيرون آمد عظيم را ملاقات نمود و جريان حال را برای او نقل
</p>
<p style="direction:rtl;">کرد و گفت من هر چه در قوّه داشتم بمعرض عمل گذاشتم ولی آن بزرگوار
</p>
<p style="direction:rtl;">با بيانی ساده و مختصر تمام سؤالات مرا جواب فرمودند و مشکلات مرا
</p>
<p style="direction:rtl;">حلّ نمودند چون چنين ديدم خود را در محضرش ذليل و بيمقدار مشاهده
</p>
<p style="direction:rtl;">کردم. و همين مسئله سبب شد که زودتر از حضور مبارک مرخّص شدم.
</p>
<p style="direction:rtl;">چون جلسهء دوّم سيّد دارابی بحضور مبارک رسيد از کثرت دهشت
</p>
<p style="direction:rtl;">جميع مسائلی را که ميخواست از حضرتش سؤال نمايد فراموش کرد
</p>
<p style="direction:rtl;">ناچار مسائلی ديگر را که مربوط به موضوع جاری نبود مطرح گرديد که
</p>
<p style="direction:rtl;">حضرت باب با نهايت فصاحت و رعايت اختصار سؤالاتی را که فراموش
</p>
<p style="direction:rtl;">کرده بود يکايک جواب ميفرمايند و مسائل فراموش شده پس از استماع
</p>
<p style="direction:rtl;">جواب و بيان آن حضرت يکايک يادش ميآمد.
</p>
<p style="direction:rtl;">بعداً برای بعضی حکايت کرده بود که از مشاهدهء اين مطلب عجيب
</p>
<p style="direction:rtl;">حالت غريبی در خود احساس کردم. حسّ ميکردم که در خواب سنگينی فرو
</p>
<p style="direction:rtl;">رفته‌ام و جواب هر مسئله‌ای را که از آن مسائل فراموش شده می‌شنيدم
</p>
<p style="direction:rtl;">مرا از خواب بيدار ميکرد از طرفی متعجّب بودم، از طرف ديگر فکر
</p>
<p style="direction:rtl;">ميکردم که شايد اين مطلب از راه تصادف باشد. خيلی پريشان بودم، ديگر
</p>
<p style="direction:rtl;">نتوانستم بنشينم بی‌اختيار برخاستم و اجازهء مرخّصی خواستم. پس از
</p>
<p style="direction:rtl;">خروج شيخ عظيم را در راه ديدم چون بر حال من وقوف يافت و گفتار مرا
</p>
<p style="direction:rtl;">راجع بتصادف شنيد بی‌محابا ابرو در هم کشيد و گفت ايکاش آن مدرسه‌هائيکه
</p>
<p style="direction:rtl;">من و تو در آن‌ها درس خوانديم خراب ميشد و ايکاش من و تو
</p>
<p style="direction:rtl;">هر گز بمدرسه نميرفتيم تا امروز بواسطهء ضعف عقل و غرور جاهلانه‌ايکه
</p>
<p style="direction:rtl;">از آن مدرسه‌ها بما رسيده از فضل الهی محروم نمی‌مانديم بهتر آنست که
</p>
<p style="direction:rtl;">بخدا پناه ببری و قلباً از او بخواهی تا انقطاع و توجّهی بتو عطا کند
</p>
<p style="direction:rtl;">ص ١٤٨
</p>
<p style="direction:rtl;">و بفضل و رحمت خود ترا از اين شکّ و حيرت برهاند .
</p>
<p style="direction:rtl;">جلسهء سوّم که بحضور مبارک رفتم تصميم گرفتم که قلباً رجا کنم
</p>
<p style="direction:rtl;">از قلم مبارک تفسيری بر سورهء کوثر مرقوم فرمايند و در نظر گرفتم که
</p>
<p style="direction:rtl;">اين سؤال را قلباً بخواهم و شفاهاً چيزی در اين خصوص بمحضر مبارک
</p>
<p style="direction:rtl;">عرض نکنم اگر از نيّت قلبی من مطّلع شدند و تفسير مزبور را مرقوم
</p>
<p style="direction:rtl;">فرمودند بطوريکه بيانات مبارکه در تفسير سورهء مزبوره با ساير کتب
</p>
<p style="direction:rtl;">تفسير فرق داشته باشد بيدر‌نگ صحّت رسالتش را تصديق نمايم و بامر
</p>
<p style="direction:rtl;">مبارک اذعان کنم و گر نه راه خود پيش گيرم و خاطر از تشويش بپردازم.
</p>
<p style="direction:rtl;">چون بمحضر مبارک رسيدم خوفی عجيب و ترسی شديد سراپای مرا
</p>
<p style="direction:rtl;">فرو گرفت که سبب آنرا ندانستم با اينکه چند مرتبه بحضور مبارک مشرّف
</p>
<p style="direction:rtl;">شده بودم هيچ اين حالت برای من دست نداده بود ولی اين مرتبه سر تا پا
</p>
<p style="direction:rtl;">ميلرزيدم بطوريکه نميتوانستم بايستم. حضرت باب چون مرا بآن حالت
</p>
<p style="direction:rtl;">ديدند از جای خود برخاستند دست مرا گرفتند و پهلوی خود نشانده
</p>
<p style="direction:rtl;">فرمودند هر چه ميخواهی بخواه هر آنچه دلت ميخواهد بپرس تا جواب
</p>
<p style="direction:rtl;">بدهم. من مثل طفلی که قادر بر تکلّم نباشد و چيزی نفهمد حيرت زده
</p>
<p style="direction:rtl;">و بيحرکت نشسته بودم حضرت باب تبسّمی فرمودند و بصورت من نظر
</p>
<p style="direction:rtl;">انداخته گفتند اگر سورهء کوثر را برای تو تفسير کنم ديگر نخواهی گفت
</p>
<p style="direction:rtl;">سحر است و بصحّت رسالت من اعتراف خواهی کرد؟
</p>
<p style="direction:rtl;">از شنيدن اين مطلب گريه شديدی بمن دست داد هر چه خواستم چيزی
</p>
<p style="direction:rtl;">بگويم نشد فقط اين آيهء قرآن (٢٤:٧) را خواندم : " رَبَّنا ظَلَمنَا أنفُسَنَا
</p>
<p style="direction:rtl;">وَ اِن لَم تَغفِر لَنَا و تَرحَمنَا لَنَکُونَنَّ مِنَ الخَاسِرِينَ " حضرت
</p>
<p style="direction:rtl;">باب قبل از وقت عصر از جناب خال کاغذ و قلم خواستند و بتفسير سورهء کوثر مشغول
</p>
<p style="direction:rtl;">شدند من هيچوقت آن منظرهء عجيب را فراموش نميکنم سيل آيات از نوک قلمش با
</p>
<p style="direction:rtl;">سرعت حيرت آوری جاری بود با صوتی لطيف و آوازی ظريف آيات
</p>
<p style="direction:rtl;">ص ١٤٩
</p>
<p style="direction:rtl;">مبارکه را تغنّی ميفرمود يکسره تا غروب آفتاب اين حال استمرار داشت
</p>
<p style="direction:rtl;">و بدون تأنّی و سکون قلم آيات نازل ميشد. در هنگام غروب تفسير سورهء
</p>
<p style="direction:rtl;">کوثر تمام شد آنگاه قلم را بر زمين گذاشته و فرمودند چای بياورند بعد
</p>
<p style="direction:rtl;">شروع بتلاوت آيات نازله نمودند و با صوت مؤثّری مشغول تلاوت شدند.
</p>
<p style="direction:rtl;">قلب من بشدّت ميطپيد مثل ديوانه بودم ظرافت لحن مبارک سوز و گدازی
</p>
<p style="direction:rtl;">در وجود من ايجاد کرده بود که نميتوانم بيان کنم از بلندی مطالب
</p>
<p style="direction:rtl;">و تابندگی جواهر ثمينه‌ايکه در مخزن آن آيات بود نزديک بود ديوانه شوم
</p>
<p style="direction:rtl;">سه مرتبه ميخواستم بيهوش شوم باب گلاب بصورت من پاشيد قوای من
</p>
<p style="direction:rtl;">تجديد شد و توانستم تا آخر بآياتيکه تلاوت ميفرمودند گوش بدهم.
</p>
<p style="direction:rtl;">پس از اينکه تلاوت تفسير کوثر تمام شد هيکل مبارک برخاستند
</p>
<p style="direction:rtl;">و تشريف بردند و بجناب خال فرمودند جناب سيّد يحيی و ملّا عبد الکريم
</p>
<p style="direction:rtl;">قزوينی مهمان شما هستند از آنها پذيرائی کنيد تا تفسير سورهء کوثر را
</p>
<p style="direction:rtl;">که اکنون نازل شد استنساخ کنند و بعد با کمال دقّت با اصل نسخه مقابله
</p>
<p style="direction:rtl;">نمايند.
</p>
<p style="direction:rtl;">حاج سيّد يحيی ميگويد من و ملّا عبد الکريم سه شبانه روز طول کشيد
</p>
<p style="direction:rtl;">تا آنرا استنساخ کرديم و مقابله نموديم مخصوصاً دربارهء احاديثی که در
</p>
<p style="direction:rtl;">اين تفسير از قلم مبارک ذکر شده تحقيق کامل بعمل آورديم و تمام آنها را
</p>
<p style="direction:rtl;">در نهايت درجهء متانت يافتيم. من از مشاهدهء اين مطلب بدرجهء اطمينان
</p>
<p style="direction:rtl;">رسيدم بطوريکه اگر جميع قوای عالم جمع ميشدند ممکن نبود ايمان
</p>
<p style="direction:rtl;">و اطمينان مرا سلب کنند يا تقليل دهند. در اوّل ورود بشيراز بحسين خان
</p>
<p style="direction:rtl;">وارد شده بودم و مهمان او بودم. پيش خود فکر کردم که مدّتی است
</p>
<p style="direction:rtl;">مستغرق در پای آيات الهی هستم و بمنزل حسين خان نرفته‌ام ممکن است
</p>
<p style="direction:rtl;">طول غيبت من سبب شکّ و علّت خشم او گردد.
</p>
<p style="direction:rtl;">باين جهت تصميم گرفتم که بمنزل حسين خان بروم، از جناب خال
</p>
<p style="direction:rtl;">ص ١٥٠
</p>
<p style="direction:rtl;">و ملّا عبد الکريم اجازهء انصراف خواستم و بمنزل حسين خان رفتم چون مرا
</p>
<p style="direction:rtl;">ديد شروع به تحقيق و بحث کرد تا به بيند که آيا ملاقات سيّد باب در من
</p>
<p style="direction:rtl;">اثر کرده. من مقصود او را دانستم و باو جواب دادم هيچکس جز خداوند
</p>
<p style="direction:rtl;">نميتواند قلب سيّد يحيی را منقلب کند فقط خداوند باينکار قادر است و بس
</p>
<p style="direction:rtl;">زيرا او مقلّب القلوب است اگر کلام کسی در سيّد يحيی تأثير کند مسلّماً
</p>
<p style="direction:rtl;">از طرف خداوند و کلامش کلام الهی است. از اين جواب من حسينخان
</p>
<p style="direction:rtl;">سکوت کرد بعداً فهميدم به بعضی گفته بود سيّد يحيی فريفتهء سيّد باب
</p>
<p style="direction:rtl;">گشته و سحر آنجوان در او تأثير شديدی کرده است ديگر اميدی باو نيست
</p>
<p style="direction:rtl;">بمحمّد شاه هم شرحی نوشته بود که سيّد يحيی هر چند مهمان من بود ولی
</p>
<p style="direction:rtl;">منزل من نمی آمد و با علمای شيراز ابداً معاشرت و ملاقاتی نمی کرد من
</p>
<p style="direction:rtl;">يقين دارم که از پيروان سيّد باب و در جرگهء اصحاب اوست گفته‌اند که
</p>
<p style="direction:rtl;">محمّد شاه روزی بحاج ميرزا آقاسی گفت بمن خبر داده‌اند که سيّد يحيی
</p>
<p style="direction:rtl;">دارابی در سلک پيروان باب در آمده و بابی شده است اگر اينطور باشد
</p>
<p style="direction:rtl;">امر سيّد باب خالی از اهمّيّت نيست بايد شخصاً در ادّعای او تحقيق کنيم
</p>
<p style="direction:rtl;">. محمّد شاه در جواب مکتوب حسين خان چنين نوشت که رتبهء سيّد يحيی
</p>
<p style="direction:rtl;">بسيار عالی و درجهء او متعالی است زيرا از خاندان نبوّت و دارای علم و
</p>
<p style="direction:rtl;">کمال و فضل و اطّلاعات کامله‌ايست افراد رعيّت را سزاوار نيست که
</p>
<p style="direction:rtl;">دربارهء اين سيّد جليل سخنی بگويند زيرا سيّد يحيی هيچوقت بر خلاف
</p>
<p style="direction:rtl;">مصالح مملکت سخنی نميگويد و بمطالبی که سبب ذلّت و حقارت دين مبين
</p>
<p style="direction:rtl;">اسلام باشد معتقد نمی‌شود. سيّد دارابی گفته است که چون اين مکتوب شاه
</p>
<p style="direction:rtl;">بحسين خان رسيد ديگر نتوانست علناً با من مخالفت کند پيوسته نهانی
</p>
<p style="direction:rtl;">ميکوشيد و در باطن سعی ميکرد که از مقام من بکاهد ولی از مساعی
</p>
<p style="direction:rtl;">خويش نتيجه‌ای نبرد و نتوانست اذيّت و آزاری بمن برساند و توهين
</p>
<p style="direction:rtl;">و تحقيری بکند زيرا محمّد شاه نهايت التفات را بمن داشت.
</p>
<p style="direction:rtl;">ص ١٥١
</p>
<p style="direction:rtl;">پس از چندی حضرت باب بمن امر فرمودند که بجانب بروجرد سفر
</p>
<p style="direction:rtl;">کنم و امر مبارک را بپدر خودم ابلاغ نمايم و بمن سفارش کردند که در حين
</p>
<p style="direction:rtl;">مذاکرات نهايت ادب را مراعات کن حسب الامر مبارک رفتار کردم پس
</p>
<p style="direction:rtl;">از آنکه داستان ظهور امر جديد را با پدرم در ميان نهادم از سخنان او باطناً
</p>
<p style="direction:rtl;">فهميدم که در حقانيّت ادّعای حضرت باب انکاری ندارد و لکن ميخواهد که
</p>
<p style="direction:rtl;">او را بحال خود بگذارم.
</p>
<p style="direction:rtl;">و از جمله علمای معروفيکه در آن ايّام در صدد تحقيق امر مبارک بر آمدند
</p>
<p style="direction:rtl;">و مؤمن شدند ملّا محمّد علی زنجانی بود. حضرت باب اين بزرگوار را بلقب
</p>
<p style="direction:rtl;">حجّت ملقّب ساختند. حجّت زنجانی دارای فکر سليم و ذکاوت کامل بود در
</p>
<p style="direction:rtl;">هر مطلبی از قيود تقليد اجتناب داشت و به تحقيق ميپرداخت. از رفتار
</p>
<p style="direction:rtl;">علمای زمان و طرز اخلاق و پستی افکار آنها علناً تنقيد ميکرد و همه را از
</p>
<p style="direction:rtl;">نوّاب اربعه گرفته تا پست‌ ترين افراد ملّاها مورد انتقاد قرار ميداد. آنانرا
</p>
<p style="direction:rtl;">مساوی ميشمرد و انحطاط اسلام را منوط به رفتار زشت آنان ميدانست.
</p>
<p style="direction:rtl;">قبل از آنکه بامر مبارک مؤمن شود نسبت بشيخ احمد احسائی و سيّد
</p>
<p style="direction:rtl;">کاظم رشتی توجّهی نداشت و بيانات آنها را مورد اعتبار قرار نميداد چندين
</p>
<p style="direction:rtl;">مرتبه با علمای زنجان مباحثات شديدی نمود و اگر محمّد شاه دخالت نميکرد
</p>
<p style="direction:rtl;">کار اين مباحثات بعدم امنيّت و خونريزی منجر ميشد. بالاخره محمّد
</p>
<p style="direction:rtl;">شاه او را از زنجان بطهران احضار کرد و جمعی از علمای پايتخت و ساير
</p>
<p style="direction:rtl;">بلاد ايرانرا نيز دعوت نمود تا در محضر شاه با حجّت زنجانی مباحثه
</p>
<p style="direction:rtl;">کنند و حقيقت مطلب واضح شود. در اين مناظرات با آنکه حجّت تنها بود
</p>
<p style="direction:rtl;">برای اثبات نظريات خود دلائل متينی اقامه نمود که هيچيک از علما قادر
</p>
<p style="direction:rtl;">بر ردّ و انکار نشدند اگر چه جميعاً در باطن با او مخالف بودند ولی ظاهراً
</p>
<p style="direction:rtl;">بواسطهء متانت دلائلش مجبور باقرار و اعتراف بصحّت گفتارش گرديدند.
</p>
<p style="direction:rtl;">بمحض اينکه حجّت زنجانی ندای امر جديد را شنيد در مقام تحقيق
</p>
<p style="direction:rtl;">ص ١٥٢
</p>
<p style="direction:rtl;">بر آمد و شخصی از ثقاة و معتهدين خويش را که ملّا اسکندر نام داشت برای
</p>
<p style="direction:rtl;">تحقيق مطلب بشيراز فرستاد. ملّا اسکندر پس از ورود بشيراز چهل روز
</p>
<p style="direction:rtl;">توقّف نمود و بحضور مبارک مشرّف شد عظمت امر را در يافت و نسبت
</p>
<p style="direction:rtl;">بامر جديد مؤمن گشت باجازهء حضرت باب بزنجان مراجعت نمود و در
</p>
<p style="direction:rtl;">هنگاميکه علما در محضر حجّت مجتمع بودند نزد وی رفت حجّت از او
</p>
<p style="direction:rtl;">پرسيد آيا بامر جديد مؤمن شدی يا نه؟ ملّا اسکندر ورقی چند از آيات
</p>
<p style="direction:rtl;">مبارکه‌ايکه از قلم حضرت اعلی نازل شده بود بحجّت داد و گفت اينها را
</p>
<p style="direction:rtl;">مطالعه کنيد من مطيع اوامر شما هستم. حجّت خشمناک گرديد و بملّا
</p>
<p style="direction:rtl;">اسکندر گفت اين چه حرفی است که ميزنی اگر علما در اين محضر
</p>
<p style="direction:rtl;">نبودند ترا مجازات ميکردم مگر نميدانی که اصول دين تحقيقی است. ردّ
</p>
<p style="direction:rtl;">و قبول من برای تو چه فايده دارد. وقتيکه اوراق را مورد مطالعه قرار داد
</p>
<p style="direction:rtl;">و يک صفحه آنرا خواند بی‌اختيار بسجده افتاد و گفت شهادت ميدهم که اين
</p>
<p style="direction:rtl;">کلمات از مصدری نازلشده که قرآن از آن مصدر نزول يافته است هر که
</p>
<p style="direction:rtl;">حقّانيّت قرآن را معتقد است بايد يقين داشته باشد که اين کلمات هم بر حقّ
</p>
<p style="direction:rtl;">است. کلمات الهی است. هر چه صاحب اين کلمات بگويد چون من عند اللّه
</p>
<p style="direction:rtl;">است اطاعتش واجب است. ای نفوسيکه در اين مجلس حاضريد همه شاهد
</p>
<p style="direction:rtl;">باشيد من بصاحب اين کلمات مؤمن هستم اگر روز را شب بخواند و آفتاب
</p>
<p style="direction:rtl;">را سايه بداند بدون هيچگونه شکّ و ريبی فرمان او را اطاعت ميکنم زيرا
</p>
<p style="direction:rtl;">حکم او حکم خداست. هر که بانکار او بپردازد خدا را منکر شده است.
</p>
<p style="direction:rtl;">چون اين کلمات را جناب حجّت بيان کردند جمعيّت پراکنده شدند
</p>
<p style="direction:rtl;">و مجلس خاتمه يافت آياتی را که جناب حجّت در اوّل وهله تلاوت نمودند
</p>
<p style="direction:rtl;">و ملّا اسکندر از شيراز آورده بود کتاب قيّوم الاسماء بود که در تفسير
</p>
<p style="direction:rtl;">سورهء يوسف از قلم حضرت اعلی نازل شده بود.
</p>
<p style="direction:rtl;">سابقاً گفتيم که حسين خان حاکم فارس جناب قدّوس و ملّا صادق را
</p>
<p style="direction:rtl;">ص ١٥٣
</p>
<p style="direction:rtl;">پس از زجر بسيار و اذيّت بی‌شمار از شيراز بيرون کرد. جناب قدّوس از
</p>
<p style="direction:rtl;">ملّا صادق جدا شده بطرف کرمان رفتند تا امر مبارک را بحاجی کريم خان
</p>
<p style="direction:rtl;">ابلاغ کنند و ملّا صادق مقدّس برای تبليغ امر و اعلای کلمة اللّه بيزد
</p>
<p style="direction:rtl;">مسافرت نمود. قدّوس چون بکرمان رسيدند بمنزل حاج سيّد جواد کرمانی
</p>
<p style="direction:rtl;">معروف بکربلائی وارد شدند.
</p>
<p style="direction:rtl;">حاجی سيّد جواد در بين اهالی کرمان بعلم و فراست و جاه و منزلت
</p>
<p style="direction:rtl;">معروف بود. از قدّوس با نهايت محبّت و مهربانی پذيرائی کرد و کمال
</p>
<p style="direction:rtl;">احترام را در همه حال نسبت بقدّوس مجرا داشت. رفتار حاج سيّد جواد با
</p>
<p style="direction:rtl;">قدّوس سبب شد که شاگردان حاج کريمخان حسادت ورزيدند و بنزد او
</p>
<p style="direction:rtl;">شکايت بردند که حاجی سيّد جواد کربلائی شخص گمنامی را در منزل
</p>
<p style="direction:rtl;">خويش پذيرفته و نهايت درجهء احترام را دربارهء او رعايت ميکند. برای
</p>
<p style="direction:rtl;">اينکه خشم و غضب حاجی کريمخان را بهيجان آورند باو گفتند که مهمان
</p>
<p style="direction:rtl;">ص ١٥٤
</p>
<p style="direction:rtl;">حاج سيّد جواد يکی از خواصّ سيّد باب است. سيّد شخص محترم معروفی
</p>
<p style="direction:rtl;">است ميترسيم که مهمانش او را بفريبد و بوسيلهء او امر جديد او را در اين
</p>
<p style="direction:rtl;">حدود رواج دهد. اگر چنين بشود از احترام شما کاسته ميشود و انظار مردم
</p>
<p style="direction:rtl;">بطرف ديگر متوجّه ميگردد.
</p>
<p style="direction:rtl;">چون حاج کريمخان اين بشنيد بيدرنگ نزد حاکم شهر رفت و از وی
</p>
<p style="direction:rtl;">درخواست نمود که بحاج سيّد جواد سفارش کند تا از همراهی قدّوس خود
</p>
<p style="direction:rtl;">داری نمايد و باو تذکّر دهد که اينگونه رفتار ممکن است علّت فتنه و آشوب
</p>
<p style="direction:rtl;">گردد. حاکم کرمان بيانات حاج کريم خان را بحاج سيّد جواد گفت. سيّد از
</p>
<p style="direction:rtl;">استماع آن بيانات بهم برآمد و با لهجه‌ای خشمناک بحاکم گفت چند مرتبه
</p>
<p style="direction:rtl;">بتو نصيحت کردم که بسخنان اين نمّام فتنه‌ جو گوش نکنی. منکه تا کنون
</p>
<p style="direction:rtl;">در مقابل جسارتهای او سکوت کرده‌ام سبب شده است که فرصت را غنيمت
</p>
<p style="direction:rtl;">شمرده و از حدود خويش تجاوز نموده مقصود او از اين سخنان چيست؟ آيا
</p>
<p style="direction:rtl;">ميخواهد رتبه و مقام مرا احراز کند. مگر همين خام فتنه‌جو نيست که با
</p>
<p style="direction:rtl;">هزاران نفر از اراذل ناس و نفوس شرير محشور و نهايت تملّق را بآنها
</p>
<p style="direction:rtl;">ميگويد. مگر او نيست که تا کنون از نفوس بدرفتار و اشقيا طرف داری
</p>
<p style="direction:rtl;">ميکند و حقوق بيگناهان را پايمال ميسازد تا باينوسيله رياست خود را
</p>
<p style="direction:rtl;">محافظت نمايد. مگر او نيست که برای انجام شهوات و نيل بمقاصد مذمومهء
</p>
<p style="direction:rtl;">خويش مردمان شرير را محترم ميدارد و با آنان مصاحبت و معاشرت
</p>
<p style="direction:rtl;">مينمايد و نفوس پاک طينت را بانواع و اقسام کلمات زشت و بدگوئی آزار
</p>
<p style="direction:rtl;">ميرساند. بيشرمی او بدرجه‌ای رسيده که خودش هر کار ميخواهد ميکند
</p>
<p style="direction:rtl;">و زشت‌ترين گناه را مرتکب ميشود و نميتواند ببيند که من شخص نجيب
</p>
<p style="direction:rtl;">و پاک طينت و راست کردار دانشمندی را در منزل خود پذيرائی ميکنم.
</p>
<p style="direction:rtl;">بخان فتنه‌جو بگوئيد که اگر دست از اين سخنان بر ندارد و اين رويّه
</p>
<p style="direction:rtl;">را ترک نکند بيک اشاره اراذل و اوباش شهر کرمان را وادار ميکنم که خان
</p>
<p style="direction:rtl;">ص ١٥٥
</p>
<p style="direction:rtl;">را از کرمان بيرون کنند.
</p>
<p style="direction:rtl;">حاکم کرمان چون اين سخنان شنيد و اين تهديد شديد را استماع نمود
</p>
<p style="direction:rtl;">از آنچه گفته بود معذرت خواست و بحاجی سيّد جواد گفت شما آسوده
</p>
<p style="direction:rtl;">خاطر باشيد من خودم حاجی کريمخان را از اين بدرفتاری متنبّه خواهم
</p>
<p style="direction:rtl;">ساخت و بمعذرت خواهی وادار خواهم نمود.
</p>
<p style="direction:rtl;">چون حاجی کريمخان از حاکم کرمان گفتار سيّد را بشنيد مانند
</p>
<p style="direction:rtl;">مار گزيده بخود پيچيد و دانست که نميتواند بر تمام مردم کرمان رياست
</p>
<p style="direction:rtl;">داشته باشد اميدش بنا اميدی تبديل گشت.
</p>
<p style="direction:rtl;">حاجی سيّد جواد، قدّوس را در منزل خود پذيرائی ميکرد قدّوس جميع
</p>
<p style="direction:rtl;">وقايع را از روزيکه از کربلا بيرون آمده بود تا اينساعت که وارد کرمان
</p>
<p style="direction:rtl;">شده بود برای سيّد نقل کرد. داستان ايمان خود را بسيّد باب و ملازمتش را
</p>
<p style="direction:rtl;">با آن حضرت در سفر حجّ برای او گفت حرارت ايمان بامر جديد در قلب حاج
</p>
<p style="direction:rtl;">سيّد جواد بشدّت حاصل شد و بهتر آن ديد که ايمان خويش را مخفی دارد تا
</p>
<p style="direction:rtl;">بهتر بتواند بامر جديد الهی خدمت کند و از شريعت اللّه دفاع نمايد.
</p>
<p style="direction:rtl;">قدّوس هم باو وعده داد که خداوند ترا بخدمت امرش موفّق خواهد کرد
</p>
<p style="direction:rtl;">و بر دشمنان و مخالفان غالب خواهد ساخت.
</p>
<p style="direction:rtl;">ميرزا عبد اللّه خواجه برای من نقل کرد که از حاج سيّد جواد شنيدم که
</p>
<p style="direction:rtl;">فرمود خداوند مرا بر مخالفين نصرت بخشيد و تأئيدی شديد عنايت فرمود
</p>
<p style="direction:rtl;">که توانستم از اعمال شريرهء حاجی کريمخان جلوگيری کنم اگر فضل خدا
</p>
<p style="direction:rtl;">شامل نميشد و در مقابل کريمخان قيام نميکردم مسلّماً از ناحيهء او بامر
</p>
<p style="direction:rtl;">مبارک ضرر و زيان بسيار وارد ميشد.
</p>
<p style="direction:rtl;">باری جناب قدّوس از کرمان بجانب يزد مسافرت نمودند و از آنجا
</p>
<p style="direction:rtl;">باردکان و نائين و اردستان و اصفهان و کاشان و قم و بالاخره بطهران ورود
</p>
<p style="direction:rtl;">کردند. هر جا شخص مستعدّی ديدند بشارت امر جديد را باو دادند و با کمال
</p>
<p style="direction:rtl;">ص ١٥٦
</p>
<p style="direction:rtl;">شجاعت بترويج امر اللّه قيام نمودند. برادر حضرت بهاءاللّه، جناب کليم که
</p>
<p style="direction:rtl;">در طهران قدّوس را ملاقات کرده بود بمن فرمود. قدّوس دارای طلعتی جميل
</p>
<p style="direction:rtl;">و اندامی جاذب و محبّتی شديد بود. حتّی اشخاصی که بأمور دينی اهمّيّت
</p>
<p style="direction:rtl;">نميدادند قدّوس را دوست ميداشتند و مجذوب او ميشدند و از رفتار و
</p>
<p style="direction:rtl;">گفتارش در عجب بودند. يکروز ديدم وضو ميگرفت و نهايت دقّت را در
</p>
<p style="direction:rtl;">انجام وضو مراعات ميکرد که کمتر شخص بدرجهء او اينهمه دقّت روا
</p>
<p style="direction:rtl;">ميداشت قدّوس جوانی بود که مجسّمهء طهارت و پاکيزگی و فروتنی و
</p>
<p style="direction:rtl;">افتادگی بود.
</p>
<p style="direction:rtl;">جناب قدّوس در طهران بحضور مبارک حضرت بهاءاللّه مشرّف شدند.
</p>
<p style="direction:rtl;">پس از آن بمازندران مسافرت فرموده مدّت دو سال در منزل پدرشان
</p>
<p style="direction:rtl;">در بارفروش اقامت کردند مادر قدّوس وفات يافته بود و پدرشان زوجهء
</p>
<p style="direction:rtl;">ديگری اختيار کرده بود. اين زن نسبت بقدوس بی‌اندازه محبّت داشت
</p>
<p style="direction:rtl;">و مانند مادر واقعی از قدّوس پرستاری ميکرد. آرزو داشت که قدّوس تأهّل
</p>
<p style="direction:rtl;">اختيار کند. بارها ميگفت ميترسم بميرم و جشن عروسی ترا نبينم. قدّوس
</p>
<p style="direction:rtl;">باو ميفرمود دوران تأهّل من هنوز نرسيده حتماً خواهد رسيد. ولی خيلی
</p>
<p style="direction:rtl;">با شکوه و جلال خواهد بود. من ميان منزل عروسی نخواهم کرد بلکه در
</p>
<p style="direction:rtl;">وسط سبزه ميدان و در زير آسمان در مقابل انظار عموم مردم شهر جشن
</p>
<p style="direction:rtl;">عروسی من انجام خواهد يافت. آنروز است که بآرزوی خود خواهم رسيد.
</p>
<p style="direction:rtl;">سه سال بعد زن پدر قدّوس شنيد که قدّوس را در سبزه ميدان بار فروش
</p>
<p style="direction:rtl;">شهيد کرده‌اند آنوقت فهميد که مقصود قدّوس از آن بيانات چه بود.
</p>
<p style="direction:rtl;">جناب قدّوس در بارفروش توقّف کردند تا وقتيکه ملّا حسين باب
</p>
<p style="direction:rtl;">الباب از حضور حضرت اعلی از ماکو مراجعت نمود و در بارفروش به
</p>
<p style="direction:rtl;">ملاقات قدّوس رسيد. پس از آن بشرحيکه خواهم نگاشت بجانب خراسان
</p>
<p style="direction:rtl;">روان شدند.
</p>
<p style="direction:rtl;">ص ١٥٧
</p>
<p style="direction:rtl;">امّا ملّا صادق مقدّس بمحض اينکه وارد يزد شد يکی از دوستان صميمی
</p>
<p style="direction:rtl;">خود را که از اهل خراسان بود ديد و دربارهء پيشرفت امر اللّه از او پرسيد.
</p>
<p style="direction:rtl;">مخصوصاً ميخواست بداند که ميرزا احمد ازغندی که در اين حدود است چه
</p>
<p style="direction:rtl;">خدماتی کرده. خيلی تعجّب کرد وقتی شنيد که ميرزا احمد گوشه نشين
</p>
<p style="direction:rtl;">است و با مردم معاشرت ندارد. با آنکه در اوّل اقبال بامر مبارک در نهايت
</p>
<p style="direction:rtl;">شجاعت به تبشير مردم مشغول بود. بعداً دانست که ميرزا احمد ازغندی
</p>
<p style="direction:rtl;">مدّتی در منزل خويش بتأليف کتاب بزرگی دربارهء اثبات امر مبارک
</p>
<p style="direction:rtl;">مشغول بوده و احاديثی که راجع بظهور موعود از ائمّهء اسلام روايت شده
</p>
<p style="direction:rtl;">در آن کتاب جمع کرده عدّهء احاديثی که جمع آوری کرده بود بالغ بر دوازده
</p>
<p style="direction:rtl;">هزار حديث ميشده و تصميم داشته که آن کتاب را منتشر کند و نسخه‌های
</p>
<p style="direction:rtl;">متعدّد از آن بنويسد و بشاگردان خويش نيز دستور داده بود که از آن کتاب
</p>
<p style="direction:rtl;">مطالبی اقتباس کنند و در همه جا آن مطالب را ذکر کنند و مقصودش
</p>
<p style="direction:rtl;">اين بود که باينوسيله بامر مبارک خدمتی کرده باشد.
</p>
<p style="direction:rtl;">سيّد حسين ازغندی خالوی ميرزا احمد که اوّل مجتهد معروف يزد بود
</p>
<p style="direction:rtl;">بميرزا احمد که در خراسان بود نوشته بود که بيزد بيايد و از فتنه و فساد
</p>
<p style="direction:rtl;">حاجی کريمخان کرمانی که او را دشمن اسلام معرّفی کرده بود جلوگيری
</p>
<p style="direction:rtl;">کند. ميرزا احمد از خراسان بيزد رفت هر چند باطناً مايل بود که بشيراز
</p>
<p style="direction:rtl;">سفر کند لکن اين منظور را از خال خويش مستور داشت و کتابيرا که
</p>
<p style="direction:rtl;">تأليف کرده بود باو نشان داد. خبر ورود او بيزد بعلماء رسيد همه بملاقات
</p>
<p style="direction:rtl;">او ميآمدند و چون از تأليف آن کتاب مطّلع ميشدند اظهار تعجّب
</p>
<p style="direction:rtl;">ميکردند و خيلی تعريف از آن کتاب مينمودند. يکی از نفوس که يکروز
</p>
<p style="direction:rtl;">بديدن او آمد ميرزا تقی بود. اين شخص شرير متکبّر و طمّاع بدجنس
</p>
<p style="direction:rtl;">تحصيلات خود را در نجف تمام کرده بود و تازه وارد يزد شده بود. ميخواست
</p>
<p style="direction:rtl;">که رياستی پيدا کند و در رديف مجتهدين قرار گيرد چون خبر تأليف
</p>
<p style="direction:rtl;">ص ١٥٨
</p>
<p style="direction:rtl;">کتابرا از ميرزا احمد ازغندی شنيد از او در خواست کرد که چند روز آن
</p>
<p style="direction:rtl;">کتاب را باو امانت بدهد تا استفاده کند و کتابرا برگرداند. چند روز گذشت
</p>
<p style="direction:rtl;">خبری از کتاب نشد ميرزا احمد از خالوی خود درخواست کرد که شما هر
</p>
<p style="direction:rtl;">طور هست آن کتابرا از اين شخص بگيريد. سيّد حسين يکنفر را فرستاد تا
</p>
<p style="direction:rtl;">کتابرا از ميرزا تقی بگيرد ميرزا تقی با کمال بی‌شرمی و وقاحت گفت برو
</p>
<p style="direction:rtl;">بآقا بگو من از مقصود اصلی مؤلّف اين کتاب که با خبر شدم ديدم بهتر
</p>
<p style="direction:rtl;">آنست که اين کتاب محو شود. لذا ديشب کتابرا در ميان حوض آب انداختم
</p>
<p style="direction:rtl;">و تمام خطوطش شسته شد. سيّد حسين از اين جواب ناصواب بهم بر آمد
</p>
<p style="direction:rtl;">و خواست که ميرزا تقی را مجازات کند لکن ميرزا احمد او را از اين رفتار
</p>
<p style="direction:rtl;">باز داشت. و از راه نصيحت بخالوی خود چنين گفت اگر باين عمل اقدام
</p>
<p style="direction:rtl;">کنی هيجان عمومی خواهد شد. مشکلات پيش خواهد آمد از همه گذشته
</p>
<p style="direction:rtl;">مقصودی را که دربارهء از بين بردن اهمّيّت حاجی کريمخان در نظر گرفته‌ای
</p>
<p style="direction:rtl;">انجام نخواهد يافت زيرا بمحض اينکه بمخالفت ميرزا تقی قيام کنی
</p>
<p style="direction:rtl;">حاجی کريمخان فرصت را غنيمت ميشمارد و انتشار ميدهد که سيّد حسين
</p>
<p style="direction:rtl;">بابی است. و ميگويد که ميرزا احمد ازغندی او را بابی کرده است باينوسيله
</p>
<p style="direction:rtl;">حاجی کريمخان احترام ترا از بين ميبرد و بر احترام خود ميافزايد زيرا
</p>
<p style="direction:rtl;">خود را حافظ اسلام قلمداد ميکند مردم هم باور ميکنند بهتر اينستکه جزای
</p>
<p style="direction:rtl;">اينکار را بخدا واگذار کنی.
</p>
<p style="direction:rtl;">چون ملّا صادق خراسانی شنيد که ميرزا احمد در يزد است خيلی
</p>
<p style="direction:rtl;">خوشحال شد. فوراً بملاقات او شتافت سيّد حسين خالوی ازغندی در يکی از
</p>
<p style="direction:rtl;">مسجدها امام جماعت بود. ميرزا احمد هم بعد از نماز او منبر ميرفت.
</p>
<p style="direction:rtl;">ملّا صادق وارد مسجد شد و در صف اوّل بنماز مشغول گشت. پس از اتمام
</p>
<p style="direction:rtl;">نماز در مقابل روی حاضرين با سيّد حسين معانقه نموده و بدون اينکه اجازه
</p>
<p style="direction:rtl;">بخواهد بالای منبر رفت و شروع بمذاکرات نمود. سيّد حسين اوّل از اين
</p>
<p style="direction:rtl;">ص ١٥٩
</p>
<p style="direction:rtl;">رفتار ملّا صادق ترسيد. لکن چيزی نگفت تا بمقصود او پی ببرد و از نيّت
</p>
<p style="direction:rtl;">قلبی او آگاه شود بميرزا احمد هم گفت تا متعرّض او نگردد ملّا صادق يکی از
</p>
<p style="direction:rtl;">خطبه‌های حضرت باب را تلاوت کرد و بعد بحاضرين خطاب نموده گفت ای
</p>
<p style="direction:rtl;">علما و دانشمندان شکر کنيد و بسپاس الهی مشغول شويد زيرا باب علمی
</p>
<p style="direction:rtl;">را که مسدود می‌پنداشتيد اينک مفتوح گرديده. و چشمهء حيات ابدی در
</p>
<p style="direction:rtl;">مقابل شما آشکار گشته باب علم الهی از شهر شيراز ظاهر شد تا بشما از
</p>
<p style="direction:rtl;">نعمتهای گرانبهای خويش مبذول دارد. هر کس از چشمهء حيات فضل الهی
</p>
<p style="direction:rtl;">يک قطره بنوشد اسرار مشکله برای او مکشوف شود و مطالب معضلهء
</p>
<p style="direction:rtl;">حکمت قديمه را در نهايت آسانی شرح و تفصيل دهد اگر چه تحصيل نکرده
</p>
<p style="direction:rtl;">باشد و بيسواد و امّی باشد و اگر کسی بباب علم الهی توجّه نکند و بعلم
</p>
<p style="direction:rtl;">و دانش خويش مغرور شود و رسالت الهی را انکار کند بخسران ابدی
</p>
<p style="direction:rtl;">و ذلّت دائمی گرفتار آيد اگر چه از بزرگترين علمای اسلام محسوب شود.
</p>
<p style="direction:rtl;">ملّا صادق با نهايت شجاعت خلق را باين کلمات انذار مينمود. صدای
</p>
<p style="direction:rtl;">قيل و قال مردم بلند شد همه متعجّب و مبهوت که اين کيست و چه
</p>
<p style="direction:rtl;">ميگويد. از هر گوشه و کنار حاضرين در نهايت شدّت و هيجان بانکار
</p>
<p style="direction:rtl;">پرداختند. و داد و فرياد راه انداختند سيّد حسين فرياد زد و بمقدّس گفت از
</p>
<p style="direction:rtl;">منبر پائين بيا ساکت باش ملّا صادق چون از منبر پائين آمد نماز گزاران
</p>
<p style="direction:rtl;">خدا پرست دور او را گرفتند و کتک بسياری باو زدند. سيّد حسين دست
</p>
<p style="direction:rtl;">ملّا صادق را گرفته از ميان آن مردمان مهاجم بکناری کشيد و بجمعيّت
</p>
<p style="direction:rtl;">گفت شما کار نداشته باشيد مجازات اين شخص با من است من بايد
</p>
<p style="direction:rtl;">رسيدگی کنم. او را بمنزل ميبرم و حقيقت مسئله را از او جويا ميشوم.
</p>
<p style="direction:rtl;">شايد اين شخص بواسطهء غلبهء جنونی که بر او عارض شده از روی نافهمی
</p>
<p style="direction:rtl;">اين حرفها را ميزند من تحقيق ميکنم اگر ديدم در آنچه ميگويد حقيقةً
</p>
<p style="direction:rtl;">ثابت و بگفتار خود معتقد است بدست خودم او را مجازات خواهم کرد
</p>
<p style="direction:rtl;">ص ١٦٠
</p>
<p style="direction:rtl;">و مطابق حکم شرع با او رفتار خواهم نمود.
</p>
<p style="direction:rtl;">ملّا صادق باين وسيله از هجوم و آزار مردم خون خوار بر کنار ماند
</p>
<p style="direction:rtl;">گماشتگان سيّد حسين مقدّس را در حاليکه سر و پايش برهنه بود و عبا
</p>
<p style="direction:rtl;">و عصايش را مردم گرفته بودند و کتک بسيار خورده بود و بدنش مجروح و
</p>
<p style="direction:rtl;">کوفته شده از چنگ مردم رها ساخته بمنزل سيّد حسين رسانيدند. چند روز
</p>
<p style="direction:rtl;">پيش از واقعهء ملّا صادق، ملّا يوسف اردبيلی هم بواسطهء اقدام بتبليغ امر
</p>
<p style="direction:rtl;">گرفتار ظلم و جور مردم يزد شده بود و اگر سيّد حسين و ميرزا احمد نبودند
</p>
<p style="direction:rtl;">يزديها ملّا يوسف را قطعه قطعه کرده بودند.
</p>
<p style="direction:rtl;">ملّا صادق و ملّا يوسف اردبيلی که بواسطهء سيّد حسين از چنگال مردم
</p>
<p style="direction:rtl;">نجات يافته بودند از يزد بکرمان توجّه نمودند بمحض ورود به کرمان گرفتار
</p>
<p style="direction:rtl;">چنگال قهر و غضب حاج کريمخان و پيروان او شدند. لکن حاج سيّد جواد
</p>
<p style="direction:rtl;">آنان را مساعدت نموده و وسائل مسافرتشان را بجانب خراسان فراهم کرد.
</p>
<p style="direction:rtl;">اينهمه اذيّت و آزار که از مردم خونخوار متوجّه اصحاب باب ميشد
</p>
<p style="direction:rtl;">بهيچوجه آنان را از تبليغ و تبشير ممانعت نميکرد بلکه موجب مزيد
</p>
<p style="direction:rtl;">حرارت ميگشت با نهايت اخلاص و انقطاع با جنود جهل و نادانی محاربه
</p>
<p style="direction:rtl;">مينمودند و امر الهی را گوشزد جميع نفوس ميکردند.
</p>
<p style="direction:rtl;">در اوقاتيکه وحيد دارابی در شيراز بود جناب حاج سيّد جواد کربلائی
</p>
<p style="direction:rtl;">وارد شيراز گرديد و بواسطهء حاج ميرزا سيّد علی خال اعظم بحضور مبارک
</p>
<p style="direction:rtl;">مشرّف شد حضرت اعلی در توقيعی که بافتخار وحيد و حاج سيّد جواد از
</p>
<p style="direction:rtl;">قلم مبارکش نازلشده نسبت بآنها اظهار عنايت فرموده و ثبات و اخلاص
</p>
<p style="direction:rtl;">و انقطاع آنها را تمجيد نموده‌اند. حاج سيّد جواد حضرت اعلی را قبل از
</p>
<p style="direction:rtl;">اظهار امر مکرّر ديده بود و باخلاق عاليه و صفات مختصّهء حضرت باب از
</p>
<p style="direction:rtl;">دوران طفوليت آن حضرت آشنا بود بعدها نيز در بغداد بحضور حضرت
</p>
<p style="direction:rtl;">بهاءاللّه مشرّف شد و مورد عنايت مخصوص بود. وقتيکه حضرت بهاءاللّه
</p>
<p style="direction:rtl;">ص ١٦١
</p>
<p style="direction:rtl;">را بادرنه سرگون نمودند حاج سيّد جواد
</p>
<p style="direction:rtl;">خيلی پير بود پس از چندی از عراق
</p>
<p style="direction:rtl;">بايران آمد و بجانب خراسان شتافت.
</p>
<p style="direction:rtl;">بواسطهء اخلاق فاضله و خضوع و
</p>
<p style="direction:rtl;">لطافت گفتار و کثرت تقوی در بين
</p>
<p style="direction:rtl;">مردم بسيّد نور معروف بود.
</p>
<p style="direction:rtl;">حاج سيّد جواد يکروز در يکی از
</p>
<p style="direction:rtl;">خيابانهای طهران ميرفت غفلتاً بموکب
</p>
<p style="direction:rtl;">ناصر الدّين شاه برخورد شاه سوار اسب
</p>
<p style="direction:rtl;">بود حاج سيّد جواد بدون خوف و ترس
</p>
<p style="direction:rtl;">پيشرفت و بپادشاه سلام کرد
</p>
<p style="direction:rtl;">و مراسم خضوع بجای آورد ناصر الدّين
</p>
<p style="direction:rtl;">شاه از وقار و متانت و نورانيّت
</p>
<p style="direction:rtl;">منظر حاج سيّد جواد خوشش آمد جواب سلام او را داد و باو گفت که ببارگاه
</p>
<p style="direction:rtl;">بيائيد تا شما را ملاقات کنيم. اطرافيان شاه که اشخاص حسودی بودند از
</p>
<p style="direction:rtl;">راه تفتين بشاه گفتند آيا اعليحضرت آگاه هستند که اين حاج سيّد جواد از
</p>
<p style="direction:rtl;">پيروان دلباختهء سيّد باب است شاه را از کلمات حسودان خوش نيآمد و از
</p>
<p style="direction:rtl;">رفتار آنها محزون شده آنها را سرزنش کرد که چقدر شماها احمق و نادان
</p>
<p style="direction:rtl;">هستيد چقدر کم عقل هستيد چرا اينطور ميکنيد عجب است من هر وقت
</p>
<p style="direction:rtl;">شخصی را ميبينم که دارای متانت و وقار و اخلاق خوب و صفات عاليه
</p>
<p style="direction:rtl;">است فی الفور شما ميگوئيد بابی است. او را اذيّت ميکنيد و سزاوار
</p>
<p style="direction:rtl;">عذاب و خشم ميپنداريد.
</p>
<p style="direction:rtl;">خلاصه حاج سيّد جواد کربلائی در اواخر حال بکرمان بر گشت و تا
</p>
<p style="direction:rtl;">آخرين دقايق حيات خويش بر امر الهی ثابت بود هر که را مستعدّ مييافت
</p>
<p style="direction:rtl;">ص ١٦٢
</p>
<p style="direction:rtl;">تبليغ ميکرد ايمانش کامل بود و خدماتش مستمرّ.
</p>
<p style="direction:rtl;">از جمله اشخاصی که در آن ايّام در شيراز بحضور حضرت باب
</p>
<p style="direction:rtl;">مشرّف شدند شيخ سلطان کربلائی است پدر و اجداد شيخ سلطان از علمای
</p>
<p style="direction:rtl;">مشهور کربلا بودند. خود شيخ نيز از شاگردان مقرّب سيّد رشتی و از
</p>
<p style="direction:rtl;">دوستان صميمی آن بزرگوار بود. شيخ سلطان همان کسی است که از بغداد
</p>
<p style="direction:rtl;">بسليمانيه رفت و در خدمت حضرت بهاءاللّه به بغداد مراجعت کرد. دختر
</p>
<p style="direction:rtl;">شيخ سلطان زوجهء جناب کليم بود . مشارٌ اليه وقتی بشيراز رسيد شيخ
</p>
<p style="direction:rtl;">حسين زنوزی را که سابقاً شرح حالش را نوشتيم ملاقات کرد شيخ حسن در
</p>
<p style="direction:rtl;">آن ايّام از طرف حضرت باب مأمور بود که با ملّا عبد الکريم قزوينی الواح
</p>
<p style="direction:rtl;">مبارکه را استنساخ کند. وقتی شيخ سلطان وارد شيراز شد مريض بود.
</p>
<p style="direction:rtl;">ممکن نبود بحضور مبارک مشرّف شود حضرت اعلی باو پيغام دادند که دو
</p>
<p style="direction:rtl;">ساعت از شب گذشته بعيادت او تشريف خواهند آورد.
</p>
<p style="direction:rtl;">شيخ سلطان در رختخواب افتاده بود حضرت اعلی با غلام حبشی
</p>
<p style="direction:rtl;">بعيادت شيخ تشريف بردند غلام بامر مبارک برای اينکه کسی متوجّه نباشد
</p>
<p style="direction:rtl;">چند قدم جلوتر از حضرت فانوس ميکشيد باو فرمودند که وقتی بمقصود
</p>
<p style="direction:rtl;">رسيديم چراغ را خاموش کن.
</p>
<p style="direction:rtl;">شيخ سلطان برای من واقعهء آنشب را خودش حکايت کرد و گفت:
</p>
<p style="direction:rtl;">حضرت باب بمن پيغام داده بودند که قبل از ورود باطاق چراغ را خاموش
</p>
<p style="direction:rtl;">کنم وقتی وارد اطاق شدند تاريک بود من در آن تاريکی دامن مبارک را
</p>
<p style="direction:rtl;">گرفتم و با کمال تضرّع عرض کردم ای مولای محبوب رجاء دارم تضرّع مرا
</p>
<p style="direction:rtl;">بشنوی و آرزوی مرا برآری تا در راه تو شهيد شوم جز تو کس ديگری
</p>
<p style="direction:rtl;">نميتواند مرا باين موهبت کبری برساند. حضرت فرمودند ای شيخ سلطان
</p>
<p style="direction:rtl;">من هم همين آرزو را دارم که در راه محبوب فدا شوم بيا ما هر دو دست
</p>
<p style="direction:rtl;">بدامن محبوب واقعی بزنيم و از او بطلبيم که آرزوی ما را بر آورد من بتو
</p>
<p style="direction:rtl;">ص ١٦٣
</p>
<p style="direction:rtl;">قول ميدهم که دعا کنم تا خداوند تشرّف بحضور بهترين محبوب را برای تو
</p>
<p style="direction:rtl;">فراهم کند وقتی بحضور او مشرّف شدی مرا بياد آور آنروز خيلی عظيم
</p>
<p style="direction:rtl;">است چشم روزگار چنان روزی را نديده حضرت باب وقتی ميخواستند
</p>
<p style="direction:rtl;">تشريف ببرند مبلغی بمن عنايت فرمودند هر چه خواستم قبول نکنم ممکن
</p>
<p style="direction:rtl;">نشد باصرار مرا وادار بقبول فرمودند بعد بر خاسته تشريف بردند. کلمهء
</p>
<p style="direction:rtl;">بهترين محبوب که فرمودند مرا متحيّر کرد که مقصود کيست اوّل خيال
</p>
<p style="direction:rtl;">کردم که حضرت طاهره است بعد حدس زدم که شايد منظور سيّد علّاو باشد
</p>
<p style="direction:rtl;">در ترديد بودم و نميدانستم چطور اين راز را کشف کنم. بعدها که بحضور
</p>
<p style="direction:rtl;">حضرت بهاءاللّه مشرّف شدم يقين کردم که مقصود حضرت باب از بهترين
</p>
<p style="direction:rtl;">محبوب که در راه او آرزوی جانفشانی داشتند حضرت بهاءاللّه بودند.
</p>
<p style="direction:rtl;">نوروز سال ١٢٦٢ هجری که مطابق روز بيست و يکم ربيع الاوّل بود
</p>
<p style="direction:rtl;">فرا رسيد. حضرت باب در شيراز با نهايت اطمينان و سکون بسر
</p>
<p style="direction:rtl;">ميبردند. روز عيد جشن را در منزل خود گرفتند هيکل مبارک بحضرت
</p>
<p style="direction:rtl;">حرم و والدهء خود در آن روز اظهار محبّت و عنايت فرمودند و با نصايح
</p>
<p style="direction:rtl;">شيرين و محبّت فراوان زنگ غم را از آينهء قلب حضرت حرم و مادرشان
</p>
<p style="direction:rtl;">بر طرف داشتند. تمام املاک و دارائی خود را بحرم و والده خود واگذار
</p>
<p style="direction:rtl;">کردند. و باسم آنان تسجيل فرمودند. در وصيّت نامهء خود که مرقوم
</p>
<p style="direction:rtl;">فرمودند منزل و اشياء منقولهء خود را نيز بمادر و حرم مبارکه خويش
</p>
<p style="direction:rtl;">واگذار کردند و تصريح نمودند که بعد از وفات والده‌شان تمام املاک و دارائی
</p>
<p style="direction:rtl;">و منزل مخصوص حضرت حرم است.
</p>
<p style="direction:rtl;">مادر حضرت باب در اوائل حال بعظمت امر مبارک آشنا نبود
</p>
<p style="direction:rtl;">و بشرف ايمان فائز نشد در اواخر ايّام از شيراز بعتبات توجّه کرد تا باقی
</p>
<p style="direction:rtl;">عمر خود را در آنجا بگذراند حضرت بهاءاللّه مرحوم حاجی سيّد جواد
</p>
<p style="direction:rtl;">کربلائی و زوجهء حاجی عبد الحميد شيرازی را که با والدهء حضرت باب
</p>
<p style="direction:rtl;">ص ١٦٤
</p>
<p style="direction:rtl;">آشنائی داشتند مأمور فرمودند که بملاقات مشارٌ اليها بروند و او را بامر
</p>
<p style="direction:rtl;">مبارک و عظمت آن آشنا نمايند. والدهء حضرت در آن ايّام بامر مبارک
</p>
<p style="direction:rtl;">مؤمن گشت و از عظمت مقام فرزند خويش و فضل و موهبتی را که حقّ
</p>
<p style="direction:rtl;">تعالی باو عنايت فرمود آگاه شده و با نهايت اطمينان و ثبات در ايمان
</p>
<p style="direction:rtl;">وفات يافت و در اواخر قرن سيزدهم هجری از اين جهان بجهان ديگر
</p>
<p style="direction:rtl;">شتافت ( اکتبر ١٨٨٢ ميلادی ).
</p>
<p style="direction:rtl;">امّا حضرت حرم از اوائل حال بعظمت مقام هيکل مبارک آگاه بود در
</p>
<p style="direction:rtl;">عبادت و قوّت ايمان بجز حضرت طاهره نظير و مانندی نداشت. حضرت
</p>
<p style="direction:rtl;">اعلی جميع وقايع آينده را تا دورهء شهادت و غيرها بمشارٌ اليها اخبار
</p>
<p style="direction:rtl;">فرمودند و تأکيد کردند که کلمه‌ای از اين مطالب را بوالدهء حضرت اظهار
</p>
<p style="direction:rtl;">نکند و سفارش فرمودند که در بلايا صبر کند و بقضای الهی راضی باشد.
</p>
<p style="direction:rtl;">در ورقه‌ای مناجاتی مرقوم فرمودند و بحضرت حرم دادند و فرمودند هر
</p>
<p style="direction:rtl;">وقت اضطراب و پريشانی تو زياد شد اين دعا را بخوان من در خواب بتو
</p>
<p style="direction:rtl;">ظاهر ميشوم و اندوه ترا زائل ميسازم. حضرت حرم بعدها در هنگام پيش
</p>
<p style="direction:rtl;">آمد مشکلات باين رويّه عمل فرمودند و بهدايت هيکل مبارک در هر مرتبه
</p>
<p style="direction:rtl;">از پريشانی و اضطراب رهائی يافتند.
</p>
<p style="direction:rtl;">باری پس از آنکه حضرت باب از انجام امور لازمه فراغت يافتند و
</p>
<p style="direction:rtl;">وسائل معاش حرم و والدهء خود را مرتب داشتند بمنزل حاج ميرزا سيّد علی
</p>
<p style="direction:rtl;">تشريف بردند زيرا هنگام نزول بلايا رسيده و دامنهء اين مصيبت ها تا
</p>
<p style="direction:rtl;">ميدان تبريز و وقوع شهادت کبری ادامه داشت. بافراد مؤمنين که در
</p>
<p style="direction:rtl;">شيراز بودند امر فرمودند باصفهان بروند. ملّا عبد الکريم قزوينی و شيخ
</p>
<p style="direction:rtl;">حسين زنوزی و سيّد حسين کاتب يزدی را نيز بمسافرت اصفهان مأمور
</p>
<p style="direction:rtl;">داشتند.
</p>
<p style="direction:rtl;">حسين خان فرمانروای فارس پيوسته ميکوشيد که بهر وسيله هست
</p>
<p style="direction:rtl;">ص ١٦٥
</p>
<p style="direction:rtl;">بهانه‌ای پيدا کند و حضرت باب را اذيّت و آزار نمايد و قدر و مقامشان را
</p>
<p style="direction:rtl;">در نظر مردم پست کند. تا آنکه باو خبر دادند که سيّد باب با پيروان
</p>
<p style="direction:rtl;">و اصحابش بدون هيچ مانعی ملاقات ميکند حسين خان نفوسی را گماشت
</p>
<p style="direction:rtl;">که سرّاً مراقب احوال باشند يکشب برای او خبر آوردند که بقدری جمعيّت
</p>
<p style="direction:rtl;">برای ملاقات باب جمع شده‌اند که بيم خطر است ممکن است امنيّت شهر
</p>
<p style="direction:rtl;">باغتشاش بدل شود. عدّهء اشخاصی که شبها بملاقات باب ميروند خيلی
</p>
<p style="direction:rtl;">بيشتر از عدّهء نفوسی است که در دستگاه حکومتی حاضرند. در ميان آنها
</p>
<p style="direction:rtl;">اشخاص دانشمند و عالی رتبه نيز هست. مأمورين شما غفلت کرده‌اند
</p>
<p style="direction:rtl;">و حقيقت را بشما نگفته‌اند زيرا دائی حضرت باب بآنها پول ميدهد که
</p>
<p style="direction:rtl;">مطلب را از شما پنهان کنند. اگر امر
</p>
<p style="direction:rtl;">صادر شود بخانهء سيّد باب هجوم کنيم
</p>
<p style="direction:rtl;">و پيروان او را دست بسته نزد تو
</p>
<p style="direction:rtl;">بياوريم حسينخان در جواب قائل که
</p>
<p style="direction:rtl;">سرکردهء جاسوسهای او بود گفت تو
</p>
<p style="direction:rtl;">نميخواهد بمن دستور دهی من خودم
</p>
<p style="direction:rtl;">بهتر ميدانم چه کنم تماشا کن ببين
</p>
<p style="direction:rtl;">چطور بخوبی اين مشکل را علاج
</p>
<p style="direction:rtl;">خواهم کرد. پس از آن عبد الحميد خان
</p>
<p style="direction:rtl;">داروغه را احضار کرد و باو گفت
</p>
<p style="direction:rtl;">بدون اينکه هيچ کس بفهمد بايد بمنزل
</p>
<p style="direction:rtl;">حاج ميرزا سيّد علی بروی نردبام
</p>
<p style="direction:rtl;">بگذاری و از پشت بام غفلةً وارد
</p>
<p style="direction:rtl;">منزل شوی. سيّد باب را با هر که آنجا
</p>
<p style="direction:rtl;">هست بگيری. هر چه کتاب و اوراق
</p>
<p style="direction:rtl;">ص ١٦٦
</p>
<p style="direction:rtl;">ديدی جمع کنی فوراً بنزد من بياوری. عنقريب تکليف حاج ميرزا سيّد علی
</p>
<p style="direction:rtl;">را هم معلوم خواهم کرد فوراً ميفرستم او را هم بگيرند زيرا مطابق وعدهء
</p>
<p style="direction:rtl;">خود وفا نکرده بجقّهء محمّد شاه قسم که سيّد باب و پيروان سياه بختش را
</p>
<p style="direction:rtl;">خواهم کشت دستگاه او را بهم خواهم زد آتشی را که روشن کرده خاموش
</p>
<p style="direction:rtl;">ميکنم تا ديگر کسی جرأت نکند در اين شهر اينطور حرفها بزند.
</p>
<p style="direction:rtl;">عبد الحميد خان با همراهانش حسب الامر بمنزل حاجی ميرزا سيّد علی
</p>
<p style="direction:rtl;">هجوم بردند در منزل فقط دائی حضرت و حضرت باب و سيّد کاظم زنجانی
</p>
<p style="direction:rtl;">بودند کس ديگری نبود ( سيّد کاظم زنجانی برادر سيّد مرتضی زنجانی است
</p>
<p style="direction:rtl;">که از شهدای سبعهء طهران است و خود سيّد کاظم هم در قلعهء طبرسی
</p>
<p style="direction:rtl;">بشهادت رسيد ).
</p>
<p style="direction:rtl;">عبد الحميد خان اين سه نفر را گرفت هر چه اوراق و کتاب ديد برداشت
</p>
<p style="direction:rtl;">ص ١٦٧
</p>
<p style="direction:rtl;">بعد به حاجی ميرزا سيّد علی گفت شما در منزل بمانيد حضرت باب و سيّد
</p>
<p style="direction:rtl;">کاظم را بدار الحکومه برد. در آنوقت حضرت باب مکرّر اين آيهء ( قرآن ٨٤:١١)
</p>
<p style="direction:rtl;">را تلاوت ميفرمودند " إنّ مَوْعدَهُم الصّبح ألَيْسَ الصّبح بقريبٍ " از وجه
</p>
<p style="direction:rtl;">مبارک آثار اطمينان و شجاعت آشکار بود. چون ببازار رسيدند داروغه ديد مردم
</p>
<p style="direction:rtl;">خيلی مضطربند ميآيند، ميروند صدای داد و فرياد بلند است گويا
</p>
<p style="direction:rtl;">مصيبت سختی و بلای شديدی نازل شده بهر طرف نگاه ميکرد ميديد
</p>
<p style="direction:rtl;">تابوت است که ميبرند دنبال هر تابوتی عدّهء بسياری زن و مرد گريه
</p>
<p style="direction:rtl;">ميکنند فرياد ميزنند . خيلی تعجّب کرد پرسيد چه خبر است گفتند غفلتةً
</p>
<p style="direction:rtl;">امشب مرض وبا بشدّت بروز کرده و بقدری شديد است که نصف شب تا
</p>
<p style="direction:rtl;">حال صد نفر را تلف کرده است همه مضطربند مردم خانه‌های خودشان را
</p>
<p style="direction:rtl;">رها کرده‌اند متوسّل بخدا شده‌اند که آنها را نجات بدهد. داروغه خيلی
</p>
<p style="direction:rtl;">ترسيد بشتاب نزد حسين خان رفت دربان دار الحکومه گفت هيچکس اينجا
</p>
<p style="direction:rtl;">نيست حسين خان فرار کرده همهء اهل منزلش گرفتار مرض شده‌اند
</p>
<p style="direction:rtl;">حالشان خيلی بد است دو تا کنيز سياه و يک نوکرش را وبا بهلاکت رسانده
</p>
<p style="direction:rtl;">و خودش بقدری در رفتن سرعت کرد که مرده‌ها را دفن نکرد و با بعضی از
</p>
<p style="direction:rtl;">عائلهء خود به باغ تخت فرار کرد عبد الحميد خان داروغه تصميم گرفت
</p>
<p style="direction:rtl;">حضرت باب را بمنزل خويش ببرد و در آنجا نگاه بدارد تا فرمان حسين خان
</p>
<p style="direction:rtl;">حاکم برسد چون بنزديک منزل خويش رسيد صدای گريه و فرياد شنيد پس
</p>
<p style="direction:rtl;">از تحقيق دانست که يگانه پسرش بمرض وبا گرفتار شده و مشرف بهلاکت
</p>
<p style="direction:rtl;">است از همه جا نا اميد شد و خود را بپای حضرت باب انداخت و شفای پسر
</p>
<p style="direction:rtl;">خويش را درخواست کرد اشک از چشمانش ميريخت و دامن عبای حضرت
</p>
<p style="direction:rtl;">اعلی را گرفته بود و ميگفت " ترا قسم ميدهم بکسی که اين رتبهء بلند را
</p>
<p style="direction:rtl;">بتو عنايت کرده که از من درگذری و پسرم را شفا بخشی او گناهی ندارد
</p>
<p style="direction:rtl;">در اوّل جوانی است گناهکار من هستم مجازات مرا دربارهء او مجری مفرما
</p>
<p style="direction:rtl;">ص ١٦٨
</p>
<p style="direction:rtl;">از آنچه کردم پشيمانم هم اکنون از شغل خود استعفا ميدهم و عهد ميکنم که
</p>
<p style="direction:rtl;">اگر از گرسنگی بميرم ديگر اينگونه کارها را قبول نکنم " حضرت باب در
</p>
<p style="direction:rtl;">آن وقت برای نماز صبح وضو ميگرفتند امر فرمودند قدری از آب وضو که
</p>
<p style="direction:rtl;">صورت مبارک را می‌شستند ببرد به پسرش بخوراند تا شفا يابد.
</p>
<p style="direction:rtl;">عبد الحميد خان مطابق دستور مبارک رفتار کرد و پسرش شفا يافت. فوراً
</p>
<p style="direction:rtl;">نامه ای بحاکم نوشت جميع وقايع را شرح داد و حسينخان را نصيحت کرد
</p>
<p style="direction:rtl;">که دست از اذيّت باب بردارد و باو نوشت بخودت رحم کن، بزن و بچه‌هايت
</p>
<p style="direction:rtl;">رحم کن، دست از اين رفتار بردار، زيرا اگر اين وبا طول بکشد،
</p>
<p style="direction:rtl;">احدی زنده نخواهد ماند. حسين خان در جواب نوشت که حضرت باب را رها
</p>
<p style="direction:rtl;">کن تا هر کجا که ميل دارند بروند.
</p>
<p style="direction:rtl;">شرح اين اقدامات و رفتار حسين خان بطهران رسيد و شاه فوراً
</p>
<p style="direction:rtl;">حسين خان را معزول کرد. از آنروز حسين خان روز خوش نديد و باصطلاح
</p>
<p style="direction:rtl;">بنان شب محتاج شد هيچکس از او رعايت نميکرد در اوقاتيکه حضرت
</p>
<p style="direction:rtl;">بهاءاللّه در بغداد بودند حسين خان عريضه‌ای مبنی بر ندامت از گناهان
</p>
<p style="direction:rtl;">قبل و توبه و انابه بحضور مبارک عرض کرد و درخواست نمود که عزّت
</p>
<p style="direction:rtl;">سابقش را باو برگردانند و بحکومت فارس بر قرار بشود. حضرت بهاءاللّه
</p>
<p style="direction:rtl;">جوابی باو ندادند حسين خان اسير بدبختی بود تا آنکه وفات يافت.
</p>
<p style="direction:rtl;">حضرت باب در منزل عبد الحميد خان داروغه که تشريف داشتند سيّد
</p>
<p style="direction:rtl;">کاظم زنجانی را بمنزل جناب خال فرستادند و او را احضار فرمودند. چون
</p>
<p style="direction:rtl;">مشرّف شد فرمودند من از شيراز ميروم بايد نسبت بوالده و حضرت حرم
</p>
<p style="direction:rtl;">نهايت مراقبت و توجّه را داشته باشی بعد خداحافظی کردند و فرمودند
</p>
<p style="direction:rtl;">هميشه ملحوظ لحاظ عنايت الهی هستی و مشمول حفظ او خواهی بود.
</p>
<p style="direction:rtl;">منتظر باش که باز در کوههای آذربايجان با يکديگر ملاقات خواهيم کرد. از
</p>
<p style="direction:rtl;">آنجا ترا بميدان فدا ميفرستم تا افسر شهادت بر سر گذاری من هم پس از
</p>
<p style="direction:rtl;">ص ١٦٩
</p>
<p style="direction:rtl;">تو بهمراهی يکی از بندگان مخلص و مقرّب خدا خواهم آمد و در جهان ابدی
</p>
<p style="direction:rtl;">يکديگر را ملاقات خواهيم نمود.
</p>
<p style="direction:rtl;">ص ١٧٠
</p>
<p style="direction:rtl;">فصل دهم
</p>
<p style="direction:rtl;">مسافرت حضرت باب باصفهان
</p>
<p style="direction:rtl;">اواخر تابستان ١٢٦٢ هجری بود که حضرت باب از شيراز بجانب
</p>
<p style="direction:rtl;">اصفهان بهمراهی سيّد کاظم زنجانی عزيمت فرمودند چون باصفهان نزديک شدند
</p>
<p style="direction:rtl;">نامه‌ای بمنوچهر خان معتمد الدّوله حاکم اصفهان مرقوم فرمودند که
</p>
<p style="direction:rtl;">برای حضرتش منزلی تهيّه نمايد تا بآنجا وارد شوند مضمون نامه در نهايت
</p>
<p style="direction:rtl;">احترام و با کمال بلاغت و فصاحت همراه بود. چون سيّد کاظم زنجانی نامهء
</p>
<p style="direction:rtl;">حضرت باب را بمنوچهرخان داد مشارٌ اليه سلطان العلمأ مير سيّد محمّد
</p>
<p style="direction:rtl;">امام جمعه اصفهان را که از بزرگترين پيشوايان روحانی در اصفهان بود
</p>
<p style="direction:rtl;">وادار نمود که کسی را باستقبال حضرت باب بفرستد و در منزل خويش با
</p>
<p style="direction:rtl;">نهايت احترام و اکرام از آن حضرت پذيرائی کند. نامه‌ای را که حضرت
</p>
<p style="direction:rtl;">باب بمعتمد الدّوله نوشته بودند بضميمه مراسله خويش برای امام جمعه
</p>
<p style="direction:rtl;">فرستاد.
</p>
<p style="direction:rtl;">ص ١٧١
</p>
<p style="direction:rtl;">سلطان العلمأ برادر خود ( مير محمّد حسين که بعدها بواسطهء اقدام
</p>
<p style="direction:rtl;">سوئی که کرد از قلم حضرت بهاءاللّه ملقّب به رقشاء شد ) را باستقبال
</p>
<p style="direction:rtl;">ص ١٧٢
</p>
<p style="direction:rtl;">حضرت باب با چند تن ديگر فرستاد. چون حضرت باب بمنزل سلطان
</p>
<p style="direction:rtl;">العلماء نزديک شدند مشارٌ اليه بشخصه از هيکل مبارک استقبال کرد و با
</p>
<p style="direction:rtl;">نهايت محبّت و احترام ايشان را بمنزل خويش برد. مردم اصفهان نسبت
</p>
<p style="direction:rtl;">بحضرت باب نهايت احترام را مجری ميداشتند روز جمعه که حضرت باب
</p>
<p style="direction:rtl;">از حمّام بمنزل تشريف مياوردند بسياری از مردم آب خزانهء حمّام را برای
</p>
<p style="direction:rtl;">شفا و رفع بيماريها تا آخرين قطره بردند و در سر تقسيم آن با هم نزاع
</p>
<p style="direction:rtl;">ميکردند. امام جمعه نسبت بميهمان خود از همان شب اوّل نهايت محبّت را
</p>
<p style="direction:rtl;">پيدا کرد. خدمات حضرت باب را خودش انجام ميداد. آفتابه لگن را از دست
</p>
<p style="direction:rtl;">نوکرش ميگرفت و خودش آب بدست حضرت اعلی ميريخت بکلّی خود را
</p>
<p style="direction:rtl;">فراموش کرده بود. يکشب از محضر مبارک درخواست کرد که سورهء
</p>
<p style="direction:rtl;">و العصر را که از سور قرآنيّه است برای او تفسير کنند. حضرت باب
</p>
<p style="direction:rtl;">کاغذ و قلم خواستند و با سرعت عجيبی بدون تأمل و سکون قلم مقصود
</p>
<p style="direction:rtl;">مهماندار خود را برآوردند و تفسيری جليل بر آن سوره مرقوم داشتند.
</p>
<p style="direction:rtl;">بيانات مبارک تا نصف شب راجع بمعانی متعدّدهء اوّلين حرف اين سوره
</p>
<p style="direction:rtl;">يعنی حرف " و " بود که معانی " واو " را از تفسيری که نگاشته بودند
</p>
<p style="direction:rtl;">تلاوت ميفرمودند . " واو " همان حرفی است که شيخ احمد احسائی در
</p>
<p style="direction:rtl;">تأليفات خويش آنرا ذکر کرده حرف " واو " در نظر حضرت باب دليل بر
</p>
<p style="direction:rtl;">آغاز دورهء جديد دين الهی بود حضرت بهاءاللّه بحرف " واو " در کتاب
</p>
<p style="direction:rtl;">اقدس اشاره فرموده‌اند و از آن بسرّ التّنکيس لرمز الرّئيس تعبير
</p>
<p style="direction:rtl;">فرموده‌اند. حضرت باب مناجاتی را که در مقدّمهء تفسير مرقوم فرموده
</p>
<p style="direction:rtl;">بودند در حضور حاضرين در آن شب تلاوت کردند. همه مجذوب مناجات
</p>
<p style="direction:rtl;">مبارک و لطافت صوت حضرتش شدند. از قوّت بيانش حيران مانده
</p>
<p style="direction:rtl;">بی‌اختيار بر خاستند و دامن عبای حضرت را بوسيدند. ملّا محمّد تقی هراتی
</p>
<p style="direction:rtl;">مجتهد شهير بی‌محابا زبان بمدح و ثنا گشود و گفت اين کلمات بی‌مثل
</p>
<p style="direction:rtl;">ص ١٧٣
</p>
<p style="direction:rtl;">و نظير است. بدون تأئيد الهی و الهام خداوند هيچکس نميتواند مثل اين
</p>
<p style="direction:rtl;">بزرگوار در مدّتی قليل اينهمه آيات که معادل ربع يا ثلث قرآن است در
</p>
<p style="direction:rtl;">نهايت فصاحت و بلاغت بنويسد. اين عمل بالاترين معجزه است. شَقُّ القمر
</p>
<p style="direction:rtl;">و تسبيح کردن سنگريزه هرگز با اين معجزه برابری نميتواند کرد. شهرت
</p>
<p style="direction:rtl;">باب روز افزون بود از اطراف اصفهان دسته دسته برای تشرّف بحضور
</p>
<p style="direction:rtl;">باب مردم ميآمدند و بمنزل امام جمعه هجوم ميکردند. هنگامهء عجيبی بود
</p>
<p style="direction:rtl;">يکی ميآمد به بيند چه خبر است ديگری ميآمد از مسائل مشکله و حقائق
</p>
<p style="direction:rtl;">دينيّه سؤال ميکرد. بعضی ميآمدند طلب شفا و علاج از حضرت باب
</p>
<p style="direction:rtl;">مينمودند.
</p>
<p style="direction:rtl;">معتمد الدّوله خودش يکمرتبه بمنزل امام جمعه برای تشرّف بحضور
</p>
<p style="direction:rtl;">باب آمد در آن مجلس اغلب علمای اصفهان حاضر بودند. منوچهرخان از
</p>
<p style="direction:rtl;">علما دربارهء اثبات نبوّت خاصه دليل خواست هيچکدام جواب کافی ندادند.
</p>
<p style="direction:rtl;">از حضرت باب درخواست کرد که بيانی بفرمايند حضرت باب فرمودند
</p>
<p style="direction:rtl;">جواب کتبی ميخواهی يا شفاهی عرض کرد جواب کتبی بمراتب بهتر است
</p>
<p style="direction:rtl;">زيرا منتشر ميشود و همه از آن استفاده ميکنند آيندگان نيز از آن بهره
</p>
<p style="direction:rtl;">و نصيب کافی ميبرند حضرت باب قلم برداشتند و بفاصلهء دو ساعت بيش
</p>
<p style="direction:rtl;">از پنجاه صفحه نگاشتند و حقّانيّت اسلام را مبرهن داشتند. و مطالبی را
</p>
<p style="direction:rtl;">که ذکر فرموده بودند بسيار جليل و چندان مؤثّر بود که در خاطرها نقش
</p>
<p style="direction:rtl;">می‌بست در خاتمهء آن بظهور قائم موعود و رجعت حسينی نيز اشاره
</p>
<p style="direction:rtl;">فرمودند. وقتی که آن آيات را تلاوت ميفرمودند تمام حاضرين از عظمت
</p>
<p style="direction:rtl;">مقام آن بزرگوار و عظمت آن آيات مندهش و حيران شده همه ساکت
</p>
<p style="direction:rtl;">و صامت گوش ميدادند. کوچکترين اعتراضی از حاضرين نسبت بآن آيات
</p>
<p style="direction:rtl;">متوجّه نشد هيچکس را قدرت اعتراض نبود تا چه رسد به ردّ آن بيانات.
</p>
<p style="direction:rtl;">معتمد الدّوله چنان استماع آن آيات در وجودش تأثير نمود و بحدّی
</p>
<p style="direction:rtl;">ص ١٧٤
</p>
<p style="direction:rtl;">مسرور و مشعوف شد که در آن محضر با صدای بلند گفت من تا کنون
</p>
<p style="direction:rtl;">ديانت اسلام را قلباً معتقد نبودم و اقرار و اعتراف جازم بصحّت اسلام
</p>
<p style="direction:rtl;">نداشتم بيانات اين جوان مرا قلباً بتصديق اسلام وادار کرد الحمد للّه که
</p>
<p style="direction:rtl;">باين موهبت رسيدم اينگونه قوّت و قدرت و بيان مؤثّر که از اين جوان
</p>
<p style="direction:rtl;">ديدم از عهدهء بشر خارج است اينکار کار همه کس نيست از راه تحصيل
</p>
<p style="direction:rtl;">و درس خواندن کسی باين مقام نميرسد من باين مطلب يقين دارم بعد از اين
</p>
<p style="direction:rtl;">کلمات همه برخاستند رفتند و مجلس بپايان رسيد.
</p>
<p style="direction:rtl;">شهرت حضرت باب هر روز رو بازدياد بود علمای اصفهان که آنهمه
</p>
<p style="direction:rtl;">شهرت و انتشار عظمت باب را می‌شنيدند و بچشم خود ميديدند، بآن
</p>
<p style="direction:rtl;">بزرگوار حسد ورزيدند زيرا مشاهده ميکردند جوانی درس نخوانده
</p>
<p style="direction:rtl;">و تحصيل نکرده تازه باصفهان وارد شده و رتبه و مقامش بمراتب از آنها
</p>
<p style="direction:rtl;">بيشتر است ديدند اگر جلوگيری نکنند و بهمين منوال کار پيش برود
</p>
<p style="direction:rtl;">عاقبت خوبی برای آنها نخواهد داشت بنابر اين در صدد چاره برآمدند از
</p>
<p style="direction:rtl;">ميان علما چند نفر که باهوشتر بودند دشمنی و مخالفت علنی را با
</p>
<p style="direction:rtl;">حضرت باب صلاح ندانستند زيرا فکر کردند که منع و مخالفت بيشتر
</p>
<p style="direction:rtl;">باعث شهرت ميشود و نتيجهء بعکس می‌بخشد. از طرف ديگر نفوس بد
</p>
<p style="direction:rtl;">سرشت و اشرار بانتشار انواع افتراء و تهمت در مقابل داعيهء باب نسبت
</p>
<p style="direction:rtl;">بآن حضرت مشغول شدند. اين گفتگوها متدرّجاً بطهران رسيد و علما
</p>
<p style="direction:rtl;">بحاجی ميرزا آقاسی که صدر اعظم شاه بود اين وقايع را اخبار نمودند.
</p>
<p style="direction:rtl;">ميرزا آقاسی ترسيد که مبادا محمّد شاه چون اين سخنان را بشنود در
</p>
<p style="direction:rtl;">صدد تحقيق برآيد و باب را بطهران بخواهد و محبّت او را در دل بگيرد
</p>
<p style="direction:rtl;">و کار منجر بسقوط وی از رتبهء صدارت شود بنابر اين در فکر چاره افتاد
</p>
<p style="direction:rtl;">و بيشتر از اين ميترسيد که ممکن است معتمد الدّوله مجلسی فراهم کند
</p>
<p style="direction:rtl;">و علما را دعوت نمايد و با سيّد باب آنها را بمذاکرات وادار کند و چون
</p>
<p style="direction:rtl;">ص ١٧٥
</p>
<p style="direction:rtl;">محمّد شاه نسبت به معتمد الدّوله خوش بين است سيّد باب را بشاه معرّفی
</p>
<p style="direction:rtl;">کند و باب مورد توجّه شاه قرار گيرد. اين خيالات ميرزا آقاسی را
</p>
<p style="direction:rtl;">بی‌اندازه خائف ساخت و بيشتر ترسش از اين بود که اگر معتمد الدّوله
</p>
<p style="direction:rtl;">واسطه بشود امر جديد باب قوّت خواهد گرفت و در شاه و رعايا مؤثّر واقع
</p>
<p style="direction:rtl;">خواهد شد زيرا محمّد شاه قلب رقيقی داشت و امر باب هم عظمت و جذّابيّتی
</p>
<p style="direction:rtl;">ص ١٧٦
</p>
<p style="direction:rtl;">شديد دارا بود نتيجهء اين مطالب اين ميشد که صدارت از دست ميرزا
</p>
<p style="direction:rtl;">آقاسی بيرون ميرفت و شاه ديگر باو توجّهی نخواهد داشت. بعد از اين فکرها
</p>
<p style="direction:rtl;">بهتر آن ديد که بامام جمعه نامه‌ای بنويسد و او را بمحافظت مصالح دين
</p>
<p style="direction:rtl;">اسلام وادار کند و بر سهل انگاری که تا کنون در اين خصوص از ناحيهء او
</p>
<p style="direction:rtl;">مجری شده ويرا سرزنش و توبيخ نمايد. اينکار را کرد و در ضمن مراسله
</p>
<p style="direction:rtl;">باو نوشت ما منتظر بوديم که شما با کمال همّت بأموريکه مخالف مصالح
</p>
<p style="direction:rtl;">حکومت و رعيّت است مخالفت نمائيد و از اينگونه مطالب جلوگيری کنيد.
</p>
<p style="direction:rtl;">حال ميشنويم که سيّد باب را مورد احترام قرار داده‌ايد و او را در
</p>
<p style="direction:rtl;">انظار خيلی بزرگ ساخته‌ايد از او تعريف ميکنيد و تعاليم و آثارش را
</p>
<p style="direction:rtl;">تقدير مينمائيد. بساير علمای اصفهان هم از اين قبيل مراسلات نوشت
</p>
<p style="direction:rtl;">و آنها را بمخالفت باب تشويق کرد مخصوصاً بعضی از علما را که تا آن
</p>
<p style="direction:rtl;">وقت صيت و صوتی نداشتند مورد توجّه خود قرار داد و بآنها کاغذ نوشت
</p>
<p style="direction:rtl;">مراسلهء حاجی که بامام جمعه رسيد بی‌تأثير نبود. اگر چه از احترام خود
</p>
<p style="direction:rtl;">نسبت بحضرت باب چيزی نکاست و لکن ببعضی از اقربا و خويشان خود
</p>
<p style="direction:rtl;">دستور داد وسائلی ايجاد کنند که از عدّهء نفوسيکه برای ملاقات باب
</p>
<p style="direction:rtl;">می‌آيند کاسته شود آقا محمّد مهدی سفيه العلمأ پسر حاجی کلباسی هم از يک
</p>
<p style="direction:rtl;">طرف در بالای منبرها با کلمات زشت بمذمّت و بدگوئی حضرت باب
</p>
<p style="direction:rtl;">پرداخت شايد از اين راه مورد عنايت ميرزا آقاسی بشود و پس از مدّتها
</p>
<p style="direction:rtl;">بينوائی بنوائی برسد.
</p>
<p style="direction:rtl;">معتمد الدّوله چون باين وقايع وقوف يافت بامام جمعه پيغام داد که
</p>
<p style="direction:rtl;">بهمراهی حضرت باب بمنزل او بروند. بعلاوه حاجی سيّد اسد اللّه پسر
</p>
<p style="direction:rtl;">مرحوم حاج سيّد محمّد باقر رشتی و حاج محمّد جعفر آباده‌ای و آقا محمّد
</p>
<p style="direction:rtl;">مهدی و ميرزا حسن نوری و ديگران را هم دعوت کرد تا با حضرت باب
</p>
<p style="direction:rtl;">مذاکراتی نمايند. حاج سيّد اسد اللّه اين دعوت را نپذيرفت و سعی کرد
</p>
<p style="direction:rtl;">ص ١٧٧
</p>
<p style="direction:rtl;">ديگران را هم نگذارد که دعوت معتمد را بپذيرند و بآنها پيغام داد من از
</p>
<p style="direction:rtl;">قبول دعوت معذرت خواسته‌ام از شما هم درخواست ميکنم اين دعوت را
</p>
<p style="direction:rtl;">قبول نکنيد و با سيّد باب روبرو نشويد زيرا دعوت خود را آشکارا و
</p>
<p style="direction:rtl;">بی‌پرده اظهار خواهد داشت و برای اثبات مدّعای خود بآيات متمسّک خواهد
</p>
<p style="direction:rtl;">گشت و در وقت کمی باندازهء نصف قرآن آيات خواهد نوشت آن وقت
</p>
<p style="direction:rtl;">بشما ميگويد " برهان من اينست : هاتُوا بُرهانَکُم اِنْ کُنتُم صادِقِينَ "
</p>
<p style="direction:rtl;">( قرآن ١٠٦:٢) بديهی است هيچيک از ما نميتوانيم مثل او رفتار کنيم يا بايد
</p>
<p style="direction:rtl;">دعوت او را قبول کنيم و يا بايد بعجز و ناتوانی خود اقرار نمائيم و تمام
</p>
<p style="direction:rtl;">رياست و شهرت و جاه و مقام خود را از دست بدهيم و اين هر دو مطلب
</p>
<p style="direction:rtl;">موجب زيان و سبب حصول خسران است.
</p>
<p style="direction:rtl;">حاج محمّد جعفر آباده‌ای نصيحت او را پذيرفت و دعوت معتمد را
</p>
<p style="direction:rtl;">قبول نکرد ولی ديگران از قبيل آقا محمّد مهدی و ميرزا حسن نوری
</p>
<p style="direction:rtl;">و سايرين دعوت را پذيرفته در وقت معيّن بمنزل معتمد الدّوله رفتند
</p>
<p style="direction:rtl;">و بنصيحت سيّد اسدللّه اعتنائی نکردند.
</p>
<p style="direction:rtl;">ميرزا حسين نوری که از پيروان فلسفهء افلاطون بود از حضور مبارک
</p>
<p style="direction:rtl;">چند مسئلهء مشکل از کتاب عرشيهء ملّا صدرا که فهم آن جز برای خواصّ
</p>
<p style="direction:rtl;">فلاسفه برای ديگران ممکن نيست سؤال کرد. حضرت باب با عباراتی سهل
</p>
<p style="direction:rtl;">و آسان مشکلات او را جواب فرمودند بدون اينکه از اصطلاحات جاريه
</p>
<p style="direction:rtl;">پيروی کنند. ميرزا حسن دانست که معارف اين جوان به مراتب از معارف
</p>
<p style="direction:rtl;">فلسفهء افلاطون و ارسطو بالاتر و مهمتر و فرق بين اين دو طريقه بسيار
</p>
<p style="direction:rtl;">و بيشمار است.
</p>
<p style="direction:rtl;">آقا محمّد مهدی بنوبت خود از حضرت باب بعضی از مسائل فقهيّه را
</p>
<p style="direction:rtl;">سؤال کرد. و بجوابهائی که شنيد قانع نشد راه مجادله سپرد و ميخواست
</p>
<p style="direction:rtl;">داد و فرياد راه بيندازد معتمد الدّوله مقصود او را فهميده جلو سخنان او را
</p>
<p style="direction:rtl;">ص ١٧٨
</p>
<p style="direction:rtl;">گرفت و بيکی از نوکرهای خود فرمان داد چراغی روشن کند و آقا محمّد
</p>
<p style="direction:rtl;">مهدی را بمنزل خودش برساند بعد معتمد بامام جمعه گفت من از دشمنان
</p>
<p style="direction:rtl;">باب ميترسم که اذيّتی باو برسانند محمّد شاه امر کرد که سيّد باب را
</p>
<p style="direction:rtl;">بطهران بفرستم منهم مجبورم مطابق امر شاه عمل کنم بهتر آنست که تا
</p>
<p style="direction:rtl;">وقتی وسائل سفر او فراهم ميشود در منزل من باشد. امام جمعه هم با
</p>
<p style="direction:rtl;">نظريهء معتمد الدّوله موافقت نمود حضرت باب را در منزل معتمد گذاشت
</p>
<p style="direction:rtl;">و خودش تنها بمنزل برگشت مدّت توقّف حضرت باب در منزل امام جمعه
</p>
<p style="direction:rtl;">چهل روز بود.
</p>
<p style="direction:rtl;">در آن ايّام ملّا محمّد تقی هراتی رسالهء فروغ عدليّهء حضرت اعلی را از
</p>
<p style="direction:rtl;">عربی بفارسی ترجمه ميکرد و اين باجازه مبارک بود لکن کار خود را
</p>
<p style="direction:rtl;">بانجام نرسانيد زيرا ناگهان خوف شديدی بر او مستولی گشت و از جرگهء
</p>
<p style="direction:rtl;">اهل ايمان کناره گرفت پيش از اينکه حضرت باب بمنزل معتمد الدّوله
</p>
<p style="direction:rtl;">انتقال کنند برادر بزرگ ميرزا محمّد علی نهری ميرزا ابراهيم پدر سلطان
</p>
<p style="direction:rtl;">الشّهداء و محبوب الشّهداء حضرت باب را شبی بمنزل خويش دعوت نمود.
</p>
<p style="direction:rtl;">ميرزا ابراهيم از دوستان صميمی امام جمعه بود و جميع کارهای او را
</p>
<p style="direction:rtl;">انجام ميداد در آن شب بهترين غذا و وسائل پذيرائی را فراهم کرده بود که
</p>
<p style="direction:rtl;">بمراتب از طرز پذيرائی اعيان و بزرگان شهر بهتر و بالاتر بود. سلطان
</p>
<p style="direction:rtl;">الشّهداء و محبوب الشّهداء در آنشب خدمت ميکردند و سنّشان از ده
</p>
<p style="direction:rtl;">و يازده سال تجاوز نمی‌کرد. حضرت باب بآنها عنايت مخصوصی داشتند چون
</p>
<p style="direction:rtl;">سفرهء غذا را بگستردند ميرزا ابراهيم بحضور باب عرض کرد برادر من
</p>
<p style="direction:rtl;">ميرزا محمّد علی فرزندی ندارد رجا ميکنم عنايتی بفرمائيد تا بمقصود
</p>
<p style="direction:rtl;">خويش برسد. حضرت باب با دست خويش قدری غذا در ميان بشقاب
</p>
<p style="direction:rtl;">ريخته بميرزا ابراهيم دادند و فرمودند بميرزا محمّد علی بدهيد تا با زوجهء
</p>
<p style="direction:rtl;">خود اين غذا را تناول کنند خداوند آنچه را ميخواهند بآنها عنايت خواهد
</p>
<p style="direction:rtl;">ص ١٧٩
</p>
<p style="direction:rtl;">فرمود. طولی نکشيد خداوند دختری بميرزا محمّد علی داد که بعدها حرم
</p>
<p style="direction:rtl;">حضرت عبدالبها گرديد.
</p>
<p style="direction:rtl;">باری شهرت باب روز افزون بود علما چون چنين ديدند بقتل حضرت
</p>
<p style="direction:rtl;">باب فتوی نوشتند و جميع علمای اصفهان بجز حاجی سيّد اسد اللّه و حاج
</p>
<p style="direction:rtl;">ص ١٨٠
</p>
<p style="direction:rtl;">محمّد جعفر آباده‌ای آن فتوی را امضاء نمودند. پس از آن ورقهء فتوی را نزد
</p>
<p style="direction:rtl;">امام جمعه فرستادند امام جمعه فتوای قتل نداد ولی چون ميترسيد که
</p>
<p style="direction:rtl;">رياستش از بين برود و جاه و جلالش زائل شود نخواست با علماء اصفهان
</p>
<p style="direction:rtl;">مخالفت کرده باشد از اينجهت فتوائی باين مضمون نوشت ... " من در
</p>
<p style="direction:rtl;">مدّتی که با اين جوان يعنی باب معاشر بودم عملی که دلالت بر کفر او بکند
</p>
<p style="direction:rtl;">و موجب قتل باشد مشاهده نکردم و لکن چون از جهتی ادّعای مقام بزرگی
</p>
<p style="direction:rtl;">را دارد و از طرف ديگر اعتنائی بأمور دنيا نميکند و در فکر جاه و مقام
</p>
<p style="direction:rtl;">ظاهری نيست يقين کرده‌ام که مجنون و ديوانه است من فتوای بقتل
</p>
<p style="direction:rtl;">نميدهم ولی بديوانگی او اقرار ميکنم " خبر صدور اين فتوی از ناحيهء علما
</p>
<p style="direction:rtl;">که بمنوچهر خان رسيد بسيار برآشفت و در فکر چاره افتاد. پانصد نفر
</p>
<p style="direction:rtl;">سوار را مأمور کرد که با حضرت باب در هنگام غروب آفتاب از اصفهان
</p>
<p style="direction:rtl;">خارج شوند و بطهران عزيمت نمايند ضمناً برئيس سواران دستور داد که
</p>
<p style="direction:rtl;">پس از طيّ هر فرسنگی صد نفر سواران را باصفهان برگرداند و برئيس
</p>
<p style="direction:rtl;">صد نفر آخری که مورد اعتماد او بود در نهانی سفارش کرد که از صد نفر
</p>
<p style="direction:rtl;">خودش بعد از طيّ هر مرحله‌ای بيست نفر را برگرداند و از بيست نفر
</p>
<p style="direction:rtl;">آخری ده نفر مورد اعتماد او هستند نگاهدارد و ده نفر ديگر را برای
</p>
<p style="direction:rtl;">جمع آوری ماليات به اردستان مأمور کند و با آن ده نفری که مورد
</p>
<p style="direction:rtl;">اعتمادش هستند از راه غير معمولی بطوريکه کسی نفهمد حضرت باب را
</p>
<p style="direction:rtl;">باصفهان برگرداند و طوری بيايند که قبل از طلوع صبح وارد شهر شوند.
</p>
<p style="direction:rtl;">دستوری را که معتمد الدّوله داده بود بخوبی انجام يافت معتمد الدّوله
</p>
<p style="direction:rtl;">حضرت باب را بعمارت خورشيد در اطاق مخصوصی جای داد و خود
</p>
<p style="direction:rtl;">بشخصه بانجام خدمات حضرت باب اقدام مينمود مردم نميدانستند که
</p>
<p style="direction:rtl;">حضرت باب در اصفهان هستند. همه خيال ميکردند سيّد باب را بطهران
</p>
<p style="direction:rtl;">برده‌اند هر کسی چيزی ميگفت و منتظر بودند که به‌بينند نتيجهء اين سفر
</p>
<p style="direction:rtl;">ص ١٨١
</p>
<p style="direction:rtl;">چه ميشود. و شاه برای سيّد باب چه مجازاتی معيّن ميکند. پيروان حضرت
</p>
<p style="direction:rtl;">باب هم که در اصفهان بودند از حقيقت امر بی خ‌بر بودند و خيال ميکردند
</p>
<p style="direction:rtl;">حضرت باب در طهران هستند همه غمگين بودند خيلی غصّه ميخوردند
</p>
<p style="direction:rtl;">معتمد الدّوله از حزن و اندوه اصحاب با خبر بود و بحضور حضرت باب
</p>
<p style="direction:rtl;">عرض کرد رجا ميکنم برای اطمينان خاطر اصحاب اجازه بفرمائيد با
</p>
<p style="direction:rtl;">رعايت حکمت بحضور مبارک مشرّف شوند. حضرت باب چند سطری بملّا
</p>
<p style="direction:rtl;">عبد الکريم قزوينی که در مدرسهء نيم آورد ساکن بود مرقوم فرمودند
</p>
<p style="direction:rtl;">و بمعتمد الدّوله دادند تا با شخص امينی نامه را بفرستند ملّا عبد الکريم
</p>
<p style="direction:rtl;">پس از ساعتی بحضور مبارک رسيد و هيچکس از تشرّف او غير از
</p>
<p style="direction:rtl;">معتمد الدّوله آگاه نبود حضرت باب مقداری اوراق به ملّا عبد الکريم دادند که
</p>
<p style="direction:rtl;">با مساعدت سيّد حسين يزدی و شيخ حسن زنوزی آنها را استنساخ کنند ملّا
</p>
<p style="direction:rtl;">عبد الکريم نزد مؤمنين برگشت و خبر سلامتی باب را بآنها داد از ميان
</p>
<p style="direction:rtl;">اصحاب اصفهان فقط همين سه نفر يعنی ملّا عبد الکريم و سيّد حسين يزدی و
</p>
<p style="direction:rtl;">شيخ حسن زنوزی اجازه داشتند که بحضور مبارک مشرّف شوند. بقيّه را
</p>
<p style="direction:rtl;">اجازه تشرّف نبود.
</p>
<p style="direction:rtl;">يکروز معتمد الدّوله در حضور مبارک در ميان باغ منزل مشرّف بود
</p>
<p style="direction:rtl;">عرض کرد خداوند بمن ثروت زياد عنايت کرده نميدانم بچه راهی آنها را
</p>
<p style="direction:rtl;">خرج کنم فکر کردم اگر اجازه بفرمائيد اموال خودم را در نصرت امر شما
</p>
<p style="direction:rtl;">صرف نمايم و باذن و اجازهء شما بطهران بروم و محمّد شاه را که نسبت بمن
</p>
<p style="direction:rtl;">خيلی اطمينان دارد باين امر مبارک تبليغ کنم يقين دارم که مؤمن خواهد
</p>
<p style="direction:rtl;">شد و بانتشار امر در شرق و غرب عالم خواهد پرداخت آنوقت او را وادار
</p>
<p style="direction:rtl;">ميکنم حاجی ميرزا آقاسی را که شخصی فاسق و مخرّب مملکت است معزول
</p>
<p style="direction:rtl;">کند. يکی از خواهرهای شاه را هم برای شما ميگيرم مخارج عروسی را هم
</p>
<p style="direction:rtl;">خودم ميدهم. آنوقت حکّام و ملوک عالم را بامر مبارک و آئين نازنين دعوت
</p>
<p style="direction:rtl;">ص ١٨٢
</p>
<p style="direction:rtl;">ميکنم همه را تبليغ ميکنم و اين گروه زشت رفتاری را که باعث ننگ اسلام
</p>
<p style="direction:rtl;">هستند از صفحهء روزگار برمياندازم. حضرت باب فرمودند نيّت خوبی
</p>
<p style="direction:rtl;">کرده‌ای و چون نيّت مؤمن از عملش بهتر است خدا جزای جزيلی بتو برای
</p>
<p style="direction:rtl;">اين نيّت مبروره عنايت خواهد کرد لکن از عمر من و تو در اين دنيا اين
</p>
<p style="direction:rtl;">قدرها باقی نمانده و نميتوانيم نتيجهء اين اقدامات را که گفتی بچشم خود
</p>
<p style="direction:rtl;">به‌بينيم خداوند در پيشرفت امر خود باين وسائل و وسائطی که گفتی
</p>
<p style="direction:rtl;">اراده نفرموده مقصود را انجام دهد نميخواهد اين امر را بوسيلهء حکّام
</p>
<p style="direction:rtl;">و سلاطين مرتفع کند ارادهء خدا اينستکه بواسطهء مساکين و بيچارگان
</p>
<p style="direction:rtl;">و خون شهدا امر خود را مرتفع سازد. مطمئنّ باش که خدا در آخرت تاج
</p>
<p style="direction:rtl;">افتخار ابدی بر سرت خواهد گذاشت و برکات بی‌شمار بر تو نازل خواهد
</p>
<p style="direction:rtl;">کرد سه ماه و نه روز از عمر تو بيشتر باقی نمانده معتمد الدّوله خيلی
</p>
<p style="direction:rtl;">خوشحال شد و بقضای حقّ راضی گشت و خود را برای انتقال از اين دنيا
</p>
<p style="direction:rtl;">بجهان باقی حاضر و آماده ساخت کارهای ناتمام خود را انجام داد وصيّت
</p>
<p style="direction:rtl;">نامهء خود را هم نوشت تمام دارائی خود را در وصيّت نامه بحضرت باب
</p>
<p style="direction:rtl;">بخشيد در موعد معيّن وفات يافت.
</p>
<p style="direction:rtl;">پس از وفاتش بردار زاده اش گرگين خان بوصيّت او اعتنائی نکرد
</p>
<p style="direction:rtl;">و اموال معتمد را تصرّف نمود معتمد الدّوله از روزيکه خبر وفات خود را
</p>
<p style="direction:rtl;">شنيده بود پيوسته بحضور مبارک مشرّف ميشد و هر دم بر ايمان و يقينش
</p>
<p style="direction:rtl;">افزوده ميگشت يکروز بحضور مبارک عرض کرد از نزديک شدن خاتمهء
</p>
<p style="direction:rtl;">حيات خودم خيلی خوشحال هستم سرور من بقدری است که نميتوانم شرح
</p>
<p style="direction:rtl;">دهم لکن از طرف ديگر بی‌اندازه محزون و اندوهناکم که پس از وفاتم
</p>
<p style="direction:rtl;">گرگين خان که شخص خونخوار بی‌حقيقت است بوجود شما در اين منزل
</p>
<p style="direction:rtl;">پی خواهد برد و باذيّت و آزار شما اقدام خواهد کرد. از اينجهت خيلی
</p>
<p style="direction:rtl;">متأثّرم حضرت باب فرمود بيم مکن من امور خود را بخدا وا گذاشته‌ام
</p>
<p style="direction:rtl;">ص ١٨٣
</p>
<p style="direction:rtl;">و بقضای او راضی هستم خداوند بمن قدرتی عنايت فرموده که اگر بخواهم
</p>
<p style="direction:rtl;">جميع اين سنگها را بجواهر تبديل مينمايم که در دنيا مثل آن پيدا نشود
</p>
<p style="direction:rtl;">و اگر اراده کنم دشمنان خونخوار خود را چنان نسبت بخود شيفته
</p>
<p style="direction:rtl;">ص ١٨٤
</p>
<p style="direction:rtl;">و فريفته ميسازم که در راه محبّت من با نهايت اخلاص و استقامت قيام
</p>
<p style="direction:rtl;">کنند. من اينک بارادهء خودم باين بليّات و مصائب دچار شده‌ام تا قضای
</p>
<p style="direction:rtl;">الهی مجری شود.
</p>
<p style="direction:rtl;">باری معتمد الدّوله پيوسته باخلاص و ارادت خويش ميافزود تمام دنيا
</p>
<p style="direction:rtl;">و مال و منال آن در نظرش بيقدر و قيمت جلوه ميکرد هر چه بعظمت امر
</p>
<p style="direction:rtl;">الهی بيشتر آشنا ميشد و از مشاهدهء جمال و جلال حضرت باب بحقيقت
</p>
<p style="direction:rtl;">امر بيشتر متوجّه ميگشت کراهتش نسبت بجاه و جلال دنيا زيادتر ميشد
</p>
<p style="direction:rtl;">و ميلش بعالم ابدی شديدتر ميگشت. حالش بر اين منوال بود تا آنکه شبی
</p>
<p style="direction:rtl;">مختصر تبی باو عارض شد و از اين جهان با نهايت اطمينان بجهان ديگر
</p>
<p style="direction:rtl;">پرواز کرد.
</p>
<p style="direction:rtl;">در ايّام اخيرهء معتمد حضرت باب سيّد حسين يزدی و ملّا عبد الکريم را
</p>
<p style="direction:rtl;">از قرب انتهای دوران حيات معتمد اخبار فرمودند و بآن دو نفر دستور
</p>
<p style="direction:rtl;">دادند که ساير مؤمنين را هم از اين قضيّه مطّلع سازند که عنقريب معتمد
</p>
<p style="direction:rtl;">وفات خواهد کرد و بآنها بگويند که بکاشان و قم و طهران بروند و پراکنده
</p>
<p style="direction:rtl;">بشوند و منتظر ظهور قضای الهی باشند. پس از وفات معتمد گرگين خان
</p>
<p style="direction:rtl;">بوسيلهء يکی از نفوسيکه از جريان توقّف حضرت باب در عمارت خورشيد
</p>
<p style="direction:rtl;">مطّلع بود باين مسئله اطّلاع يافت و از مضمون وصيّت نامه معتمد و ساير
</p>
<p style="direction:rtl;">امور با خبر شد بلافاصله شخصی را بطهران فرستاد و نامه‌ای بمحمّد شاه
</p>
<p style="direction:rtl;">بمضمون ذيل نوشته باو داد که بشاه برساند. مضمون نامه اين بود:
</p>
<p style="direction:rtl;">" چهار ماه است مردم اصفهان همه خيال ميکردند بلکه يقين داشتند که
</p>
<p style="direction:rtl;">منوچهر خان حضرت باب را بطهران فرستاده زيرا اينطور انتشار داده
</p>
<p style="direction:rtl;">بود که شهريار تاجدار امر کرده سيّد باب را بطهران بفرستند حال که
</p>
<p style="direction:rtl;">منوچهرخان وفات کرده معلوم شد که مشارٌ اليه سيّد باب را بطهران
</p>
<p style="direction:rtl;">نفرستاده بلکه او را در عمارت خورشيد خود بدون اينکه کسی مطّلع شود
</p>
<p style="direction:rtl;">ص ١٨٥
</p>
<p style="direction:rtl;">پنهان داشته و از او پذيرائی شايانی مينموده
</p>
<p style="direction:rtl;">است من چون بر اين مسئله وقوف يافتم مراتب
</p>
<p style="direction:rtl;">را بدربار شهريار عرض کردم تا هر طور دستور
</p>
<p style="direction:rtl;">بفرمايند مجری گردد."
</p>
<p style="direction:rtl;">محمّد شاه نهايت اطمينان را بمعتمد الدّوله
</p>
<p style="direction:rtl;">داشت پس از قرائت نامهء گرگين دانست که
</p>
<p style="direction:rtl;">مقصود معتمد الدّوله اين بوده تا فرصتی
</p>
<p style="direction:rtl;">بدست آورد و حضرت باب را با شاه ملاقات دهد
</p>
<p style="direction:rtl;">ولی اجلش فرا رسيده و باجرای اين منظور
</p>
<p style="direction:rtl;">موفّق نگرديده است بنابر اين فرمانی بگرگين
</p>
<p style="direction:rtl;">نوشت و باو امر کرد که با چند تن سوار برياست
</p>
<p style="direction:rtl;">محمّد بيک چاپارچی که از فرقهء علی اللّهی بود
</p>
<p style="direction:rtl;">پنهانی از ديگران سيّد باب را بطهران بفرستد
</p>
<p style="direction:rtl;">و اين مطلب را بهيچکس نگويد و سفارش کند که
</p>
<p style="direction:rtl;">مأمورين نهايت احترام را نسبت بحضرت باب
</p>
<p style="direction:rtl;">مراعات نمايند. پس از وصول فرمان گرگين خان
</p>
<p style="direction:rtl;">بحضور مبارک مشرّف شد. فرمان شاه را تقديم
</p>
<p style="direction:rtl;">کرد و محمّد بيک چاپارچی را نيز مأمور نمود تا
</p>
<p style="direction:rtl;">بر حسب دستور عمل نمايد و باو گفت ملتفت
</p>
<p style="direction:rtl;">باش که احدی حضرت باب را نشناسد حتّی
</p>
<p style="direction:rtl;">سوارانی که با تو هستند نبايد بدانند که اين شخص کيست و اگر کسی
</p>
<p style="direction:rtl;">پرسيد بگو شخص تاجری است که شاه او را بطهران احضار کرده بيش
</p>
<p style="direction:rtl;">از اين چيزی نميدانم نيمه شب حضرت باب با مأمورين دولت بر حسب امر
</p>
<p style="direction:rtl;">شاه از اصفهان بجانب طهران عزيمت فرمودند.
</p>
<p style="direction:rtl;">ص ١٨٦
</p>
<p style="direction:rtl;">فصل يازدهم
</p>
<p style="direction:rtl;">توقّف حضرت باب در کاشان
</p>
<p style="direction:rtl;">شب قبل از روز ورود حضرت اعلی بکاشان حاجی ميرزا جانی
</p>
<p style="direction:rtl;">معروف به پرپا که از اشخاص معروف شهر بود خوابی ديد که نزديک غروب
</p>
<p style="direction:rtl;">است دم دروازهء عطّار ايستاده است ناگهان حضرت اعلی سوار بر اسب
</p>
<p style="direction:rtl;">تشريف آوردند و بجای عمّامه، کلاه بر سر گذاشته‌اند و چند نفر سوار
</p>
<p style="direction:rtl;">اطراف آن حضرت را گرفته‌اند نزديک او که رسيدند فرمودند :" سه شب
</p>
<p style="direction:rtl;">مهمان تو خواهيم بود از ما پذيرائی کن " حاجی ميرزا جانی وقتی که بيدار
</p>
<p style="direction:rtl;">شد دانست آنچه را که ديده رؤيای صادقه بوده است. فوراً بتهيّهء لوازم
</p>
<p style="direction:rtl;">پذيرائی ميهمان عزيز خود مشغول شد. اطاق مخصوصی مهيّا کرد، ساير
</p>
<p style="direction:rtl;">لوازم را نيز فراهم نمود. نزديک غروب آفتاب دم دروازهء عطّار ايستاد
</p>
<p style="direction:rtl;">و منتظر تعبير رؤيای خود گرديد. چشم براه بود، ناگهان از دور چند سوار
</p>
<p style="direction:rtl;">ديد که بطرف شهر ميآيند برای ملاقات آنها روان شد چون نزديک رسيد در
</p>
<p style="direction:rtl;">بين سواران حضرت باب را با آنکه کلاه بر سر داشتند شناخت. با کمال
</p>
<p style="direction:rtl;">نشاط و سرور بحضور مبارک رفت و خواست رکاب اسبی را که حضرت
</p>
<p style="direction:rtl;">اعلی سوار بودند ببوسد حضرت باب نگذاشتند و فرمودند سه شب ميهمان
</p>
<p style="direction:rtl;">ص ١٨٧
</p>
<p style="direction:rtl;">تو خواهيم بود فردا روز عيد نوروز است جشن عيد را در منزلت خواهيم
</p>
<p style="direction:rtl;">گرفت محمّد بيک پهلوی مرکب حضرت باب مرکب خويش را ميراند وقتيکه
</p>
<p style="direction:rtl;">حاجی ميرزا جانی را ديد پنداشت که از دوستان صميمی حضرت باب
</p>
<p style="direction:rtl;">است و بحاجی گفت من حاضرم مطابق ميل اين بزرگوار رفتار کنم ولی
</p>
<p style="direction:rtl;">ببين اين رفيق من با اين منظور تو شرکت ميکند يا نه و اشاره بيکی
</p>
<p style="direction:rtl;">از سواران کرد حاجی ميرزا جانی چون نظريّهء آن سوار را پرسيد او
</p>
<p style="direction:rtl;">با نهايت خشونت و شدّت جواب داد ابداً ممکن نيست من مأمورم که نگذارم
</p>
<p style="direction:rtl;">اين جوان تا طهران وارد هيچ شهری بشود بمن دستور داده‌اند که بهر شهری
</p>
<p style="direction:rtl;">ميرسيم شب را بيرون شهر بمانيم و صبح زود روانه شويم بر خلاف
</p>
<p style="direction:rtl;">مأموريّت خودم نميتوانم رفتار کنم محمّد بيک هر طور که بود رفيقش را
</p>
<p style="direction:rtl;">راضی کرد که حضرت باب را بحاجی ميرزا جانی بسپارد و صبح روز سوّم
</p>
<p style="direction:rtl;">حاجی مهمان خود را بمأمورين تسليم کند حاجی اوّل ميخواست تمام سوارها
</p>
<p style="direction:rtl;">ص ١٨٨
</p>
<p style="direction:rtl;">را بمنزل خود ببرد و پذيرائی کند حضرت باب منع فرمودند و باو گفتند
</p>
<p style="direction:rtl;">هيچکس جز من نبايد بمنزل تو بيايد. حاجی از حضور مبارک درخواست
</p>
<p style="direction:rtl;">کرد که اجازه فرمايند مخارج اين مدّت را به سواران بدهد فرمودند لزومی
</p>
<p style="direction:rtl;">ندارد. برای اينکه اگر اراده من نبود آنها هرگز مرا بتو تسليم نميکردند
</p>
<p style="direction:rtl;">همه چيز در قبضهء قدرت الهی است. برای او هيج امری محال نيست. هر
</p>
<p style="direction:rtl;">مشکلی را آسان ميسازد و هر مانعی را از ميان ميبرد.
</p>
<p style="direction:rtl;">سواران بکاروانسرائيکه در پهلوی شهر بود رفتند محمّد بيک با اجازهء
</p>
<p style="direction:rtl;">مبارک تا درب منزل حاجی ميرزا جانی همراه بود برای اينکه منزل را ياد
</p>
<p style="direction:rtl;">بگيرد و بعد نزد رفقای خود رفت شبی که حضرت باب بمنزل حاجی در
</p>
<p style="direction:rtl;">کاشان ورود فرمودند شب عيد نوروز بود اين سوّمين عيد بود بعد از اظهار
</p>
<p style="direction:rtl;">امر حضرت اعلی و روز عيد در آن سال با روز دوّم ماه ربيع الثانی ١٢٦٣
</p>
<p style="direction:rtl;">هجری قمری مطابق بود.
</p>
<p style="direction:rtl;">سيّد حسين يزدی که قبلاً بامر مبارک از اصفهان بکاشان آمده بود
</p>
<p style="direction:rtl;">بدعوت حاجی ميرزا جانی بحضور مبارک مشرّف شد در آن شب لوحی از
</p>
<p style="direction:rtl;">قلم مبارک بافتخار حاجی ميرزا جانی نازل گرديد در ضمن نزول لوح يکی
</p>
<p style="direction:rtl;">از دوستان حاجی که از علمای معروف بود و سيّد عبد الباقی نام داشت بمنزل
</p>
<p style="direction:rtl;">حاجی آمد حضرت باب اجازه فرمودند که بمحضر مبارک وارد شود.
</p>
<p style="direction:rtl;">مشارٌ اليه مشرّف شد ولی نميدانست که اين بزرگوار کيست حضرت باب
</p>
<p style="direction:rtl;">هم بدون اينکه خود را معرّفی کنند آيات نازله در لوح را تلاوت فرمودند
</p>
<p style="direction:rtl;">سيّد عبد الباقی نشسته بود کلمات حضرت باب را گوش ميداد و رفتار
</p>
<p style="direction:rtl;">و گفتار هيکل مبارک را مشاهده ميکرد و نزول کلمات الهی را ميديد ولی
</p>
<p style="direction:rtl;">از شدّت غرور و خود خواهی از استماع کلمات الهی متأثّر نشد و هر چند
</p>
<p style="direction:rtl;">معانی بيانات مبارک را نميفهميد از شدّت غرور حاضر نشد که آنچه را
</p>
<p style="direction:rtl;">نميداند بپرسد و تا درجه‌ای در حجاب خود پرستی مختفی و مستور بود که
</p>
<p style="direction:rtl;">ص ١٨٩
</p>
<p style="direction:rtl;">ص ١٩٠
</p>
<p style="direction:rtl;">از ميزبان اسم مهمان بزرگوارش را هم نپرسيد و هنگاميکه از منزل
</p>
<p style="direction:rtl;">بيرون رفت نميد‌انست که بحضور چه شخص بزرگواری رسيده و چه
</p>
<p style="direction:rtl;">فرصت عظيمی را از راه جهالت از دست داده است. پس از چند روز فهميد
</p>
<p style="direction:rtl;">که آن جوان که بود و بسيار محزون و غمگين شد که چرا در آنشب از حقيقت
</p>
<p style="direction:rtl;">واقع مطّلع نشده و بچنان گنج پر بهائی توجّه نداشته خواست تدارک
</p>
<p style="direction:rtl;">مافات کند و بحضور مبارک مشرّف بشود ولی فرصت از دست رفته بود
</p>
<p style="direction:rtl;">و حضرت باب از کاشان تشريف برده بودند. سيّد از کثرت حزن و اندوه
</p>
<p style="direction:rtl;">و عدم تدارک مافات از خويشتن بيزار شد و از خلق شهر بر کنار گشت از
</p>
<p style="direction:rtl;">معاشرت و شهرت گذشت تا آنکه در زاويهء عزلت وفات يافت .
</p>
<p style="direction:rtl;">توقيعی را که در آنشب حضرت اعلی بافتخار ميزبان خود نازل
</p>
<p style="direction:rtl;">فرمودند در خاتمه‌اش بيانی باين مضمون مندرج بود " از خدا خواهم که
</p>
<p style="direction:rtl;">قلب ترا بنور معرفت الهی روشن کند و لسان ترا گويا فرمايد تا بخدمت
</p>
<p style="direction:rtl;">امرش پردازی و باعلاء کلمه‌اش موفّق شوی " مضمون اين بيان مبارک دربارهء
</p>
<p style="direction:rtl;">ميزبان مستجاب شد و حاجی ميرزا جانی با آنکه از علوم و معارف بی
</p>
<p style="direction:rtl;">نصيب بود و در مدارس وارد نشده بود و تحصيل دانش نکرده بود خداوند
</p>
<p style="direction:rtl;">چنان عرفان و بيانی باو عنايت فرموده بود که حتّی بزرگترين علمای
</p>
<p style="direction:rtl;">کاشان را بکلمات خود متأثّر ميساخت و هر مدّعی مجادلی را مُفحم**
</p>
<p style="direction:rtl;">و ساکت ميگرداند ملّا جعفر نراقی که عالمی زبر دست، مجادلی بيباک بود
</p>
<p style="direction:rtl;">در مقابل حاجی ميرزا جانی بهيچوجه قدرت تکلّم نداشت و هر وقت با
</p>
<p style="direction:rtl;">حاجی طرف ميشد مجبور بود ظاهراً گفتار او را تصديق نمايد و بسخنان او
</p>
<p style="direction:rtl;">اعتراف کند هر چند در باطن گفتار او را قبول نداشت و بصحّت سخنانش
</p>
<p style="direction:rtl;">قلباً اعتراف نميکرد اين موهبت که نصيب حاجی ميرزا جانی شده بود از
</p>
<p style="direction:rtl;">اثر عنايت حضرت باب بود.
</p>
<p style="direction:rtl;">از جمله نفوسی که در آنشب در منزل حاجی ميرزا جانی بحضور
</p>
<p style="direction:rtl;">ص ١٩١
</p>
<p style="direction:rtl;">حضرت باب مشرّف شدند شخصی موسوم به مهدی بود که بعدها در طهران
</p>
<p style="direction:rtl;">در سال ١٢٦٨ هجری بشهادت رسيد اشخاص ديگری نيز در آن سه شب که
</p>
<p style="direction:rtl;">حضرت اعلی در منزل حاجی تشريف داشتند بحضور مبارک مشرّف شدند.
</p>
<p style="direction:rtl;">هيکل مبارک از حاجی ميرزا جانی راضی بودند عنايات بسيار از لسان
</p>
<p style="direction:rtl;">اطهر نسبت به مشارٌ اليه جاری شد حاجی حتّی نسبت بماُمورين هم محبّت
</p>
<p style="direction:rtl;">فراوان اظهار کرد همه از او راضی بودند صبح روز دوّم بعد از نوروز
</p>
<p style="direction:rtl;">حاجی ميرزا جانی حضرت اعلی را بمأمورين سپرد و با نهايت غم و اندوه
</p>
<p style="direction:rtl;">مولای محبوب خود را وداع کرد حضرت اعلی با مأمورين بجانب قم توجّه
</p>
<p style="direction:rtl;">فرمودند حزن و اندوه ميزبان بی‌پايان بود و لسان حالش ميگفت:
</p>
<p style="direction:rtl;">رفتی و غمت بماند در دل چون آتش کاروان بمنزل
</p>
<p style="direction:rtl;">رفتی و شکست محفل ما هم محفل ما و هم دل ما
</p>
<p style="direction:rtl;">ص ١٩٢
</p>
<p style="direction:rtl;">فصل دوازدهم
</p>
<p style="direction:rtl;">سفر حضرت اعلی از کاشان به تبريز
</p>
<p style="direction:rtl;">طرز رفتار و متانت و وقار و محبّت و عنايت حضرت باب بطوری در
</p>
<p style="direction:rtl;">مأمورين اثر کرده بود که همه با دل و جان برای انجام خدمات آنحضرت
</p>
<p style="direction:rtl;">حاضر و آماده بودند بهيچوجه از خود اراده و فکری نداشتند هميشه ميل
</p>
<p style="direction:rtl;">مبارک را رعايت ميکردند. چون نزديک قم رسيدند بحضور مبارک عرض
</p>
<p style="direction:rtl;">ص ١٩٣
</p>
<p style="direction:rtl;">کردند اگر چه از طرف حکومت مأموريم که هيکل مبارک را بهيچ شهری وارد
</p>
<p style="direction:rtl;">نکنيم و لکن اگر ارادهء آن حضرت قرار گيرد که بشهر قم وارد شوند برای
</p>
<p style="direction:rtl;">اطاعت حاضريم حکومت از اينجهت بما امر کرده که مخصوصاً وارد شهر قم
</p>
<p style="direction:rtl;">نشويم زيرا حرم حضرت معصومه که در قم واقع است باصطلاح مردم
</p>
<p style="direction:rtl;">" بست " است هر مجرمی اگر چه تقصيرش خيلی شديد هم باشد چون وارد
</p>
<p style="direction:rtl;">بست شود ديگر کسی را بر او دستی نيست حکومت از اين انديشه کرده که
</p>
<p style="direction:rtl;">مبادا حضرت شما اگر وارد قم شويد به بست پناه ببريد و ديگر نتواند
</p>
<p style="direction:rtl;">متعرّض حال شما شود ولی اگر ارادهء مبارک باشد ما حاضريم که شما را
</p>
<p style="direction:rtl;">بشهر قم وارد کرده حتّی برای زيارت حرم معصومه نيز اگر مايل باشيد از
</p>
<p style="direction:rtl;">دل و جان حاضريم اطاعت فرمان کنيم.
</p>
<p style="direction:rtl;">حضرت باب فرمودند :" قلب الموُمن عرش الرّحمن " کشتی نجات
</p>
<p style="direction:rtl;">و کسيکه ارادهء او بر کلّ غالب است من هستم که با شما در اين بيابان راه
</p>
<p style="direction:rtl;">ميپيمايم من شخصاً دوست نميدارم که باين شهر وارد شوم بهتر آنست که
</p>
<p style="direction:rtl;">از کنار شهر عبور کنيم و وارد شهر نشويم زيرا اينجا شهر خبيثی است
</p>
<p style="direction:rtl;">نفوسيکه در آن ساکنند شرير و فاسقند اين معصومهء بزرگواريکه در اين
</p>
<p style="direction:rtl;">شهر مدفون است و برادر ارجمندش و اجداد گرامش همگی از اين مردم
</p>
<p style="direction:rtl;">فاسق فاجر بيزارند اينها ظاهراً اين مقام را احترام ميکنند ولی در باطن
</p>
<p style="direction:rtl;">سبب هتک حرمت اين مقام مقدّس هستند در قول فخر رجالند و در عمل
</p>
<p style="direction:rtl;">ننگ امم " مأمورين که اين گفتار را از لسان مبارک استماع نمودند
</p>
<p style="direction:rtl;">اطمينان و وثوقشان نسبت بحضرت باب زيادتر شد و يقين کردند که هيچ
</p>
<p style="direction:rtl;">وقت آن بزرگوار فرار نخواهد کرد. از اينجهت از شدّت مراقبت کاستند
</p>
<p style="direction:rtl;">و بخدمت کمر بستند بشهر قم وارد نشدند و از ناحيهء شمالی آن شهر
</p>
<p style="direction:rtl;">روان گشتند . تا بقريهء قمرود رسيدند در اين قريه يکی از خويشان نزديک
</p>
<p style="direction:rtl;">محمّد بيک سکونت داشت ساکنين اين قريه جميعاً علی اللّهی بودند رئيس
</p>
<p style="direction:rtl;">ص ١٩٤
</p>
<p style="direction:rtl;">قريه در خواست کرد شبی را در آنجا بگذرانند. حضرت باب از خلوص
</p>
<p style="direction:rtl;">و سادگی مردم آن قريه بسيار مسرور شدند دربارهء آنها دعا فرمودند که
</p>
<p style="direction:rtl;">خداوند در جميع شئون بآنها برکت عطا فرمايد و موجبات خوشبختی
</p>
<p style="direction:rtl;">و سعادت آنها را از هر جهت فراهم سازد.
</p>
<p style="direction:rtl;">بعد از ظهر روز هشتم بعد از روز نوروز حضرت اعلی بقلعهء کنار
</p>
<p style="direction:rtl;">گرد که در شش فرسنگی جنوب طهران واقع شده رسيدند. شب را ماندند تا
</p>
<p style="direction:rtl;">ص ١٩٥
</p>
<p style="direction:rtl;">روز بعد بطهران حرکت کنند. در اين بين مأموری از طهران رسيد
</p>
<p style="direction:rtl;">و مراسله‌ای از حاج ميرزا آقاسی برای محمّد بيک چاپارچی آورد مضمون
</p>
<p style="direction:rtl;">نامه آن بود که بمحض وصول فرمان حضرت باب را بجانب قريهء کُلين ببر
</p>
<p style="direction:rtl;">و در آنجا منتظر دستور باش و چون منزلی که در آن قريه برای توقّف
</p>
<p style="direction:rtl;">سيّد باب مناسب باشد موجود نيست مخصوص ايشان خيمه‌ای بزن و باب
</p>
<p style="direction:rtl;">را در آن مسکن بده و مأمورين خود را در اطراف خيمه بپاسبانی وادار کن
</p>
<p style="direction:rtl;">تا دستور ثانی صادر شود. ( کلين قريه‌ايست که مولد محمّد بن يعقوب
</p>
<p style="direction:rtl;">صاحب کتاب اصول کافی است مدفن وی و پدرش نيز در اين قريه است
</p>
<p style="direction:rtl;">مردم آن حدود آنمقام را محترم ميدانند و بزيارت مقام مزبور ميروند ).
</p>
<p style="direction:rtl;">در روز يازدهم ماه ربيع الثّانی سال ١٢٦٣ هجری که نه روز از نوروز
</p>
<p style="direction:rtl;">گذشته بود بنا بفرمان وزير در قريهء کلين برای حضرت باب چادر
</p>
<p style="direction:rtl;">زدند اين چادر مخصوص حاجی ميرزا آقاسی بود که هر وقت بکلين ميآمد
</p>
<p style="direction:rtl;">و چند روزی توقّف ميکرد در آن چادر بسر ميبرد محمّد بيک در دامنهء کوه
</p>
<p style="direction:rtl;">برای چادر زدن نقطه‌ايرا انتخاب کرد که در نهايت خرّمی و طراوت بود.
</p>
<p style="direction:rtl;">باغهای متعدّد و چمنهای خرّم در اطراف آن محلّ وجود داشت. حضرت باب
</p>
<p style="direction:rtl;">از خرّمی آن نقطه و چمنهای سبز و صدای آب چشمه‌ها و خوبی هوا و
</p>
<p style="direction:rtl;">سکوت اطراف آنجا بی‌اندازه مسرور و شادمان بودند.
</p>
<p style="direction:rtl;">پس از دو روز سيّد حسين يزدی و برادرش سيّد حسن و ملّا عبد الکريم
</p>
<p style="direction:rtl;">قزوينی و شيخ حسن زنوزی که از اصفهان ميآمدند در کلين بحضور
</p>
<p style="direction:rtl;">مبارک مشرّف شدند حضرت باب بآنها فرمودند که در همآنجا اقامت کنند.
</p>
<p style="direction:rtl;">حسب الامر هر يک در محلّی مجاور خيمهء حضرت باب اقامت کردند روز
</p>
<p style="direction:rtl;">چهاردهم ربيع الثّانی که دوازده روز بعد از نوروز بود ملّا مهدی کندی و ملّا
</p>
<p style="direction:rtl;">مهدی خوئی از طهران بحضور حضرت باب مشرّف شدند. اين دو نفر از
</p>
<p style="direction:rtl;">طرف حضرت بهاءاللّه آمده بودند نامه‌ای سر بمهر برای حضرت باب
</p>
<p style="direction:rtl;">بضميمهء بعضی از هدايا همراه داشتند چون نامه و هدايا را بحضرت باب
</p>
<p style="direction:rtl;">ص ١٩٦
</p>
<p style="direction:rtl;">تقديم نمودند آثار سرور و شادمانی شديدی در سيمای مبارک آشکار شد
</p>
<p style="direction:rtl;">و بدو نفر مزبور نهايت محبّت را ابراز فرمودند وصول نامهء حضرت
</p>
<p style="direction:rtl;">بهاءاللّه در چنين نقطه و در چنين حالی بحضرت باب بی‌اندازه مؤثّر واقع
</p>
<p style="direction:rtl;">شد. زنگ غم و اندوهی که مدّتها بود در چهرهء مبارکش مشاهده ميگرديد در
</p>
<p style="direction:rtl;">حين وصول نامهء حضرت بهاءاللّه بکلّی سترده شد از آن ببعد ديگر از چشم
</p>
<p style="direction:rtl;">حضرت باب اشک نميريخت اين حالت سرور در هيکل مبارک پيوسته باقی
</p>
<p style="direction:rtl;">و برقرار بود تا وقتيکه خبر شهادت اصحاب قلعهء طبرسی بحضور مبارک
</p>
<p style="direction:rtl;">ص ١٩٧
</p>
<p style="direction:rtl;">رسيد. از آن ببعد دو مرتبه غم و اندوه بر هيکل مبارک مسلّط شد. تبسّم
</p>
<p style="direction:rtl;">لطيف از لبهای حضرت باب زائل گشت سرور و شادمانی بر طرف گرديد.
</p>
<p style="direction:rtl;">ملّا عبد الکريم برای من اين داستان را حکايت کرد و گفت که:
</p>
<p style="direction:rtl;">" من با رفقای خودم نزديک چادر حضرت باب شب خوابيده بودم
</p>
<p style="direction:rtl;">ناگهان از صدای سمّ اسبها بيدار شديم ديديم مأمورها بر اسب خود سوار
</p>
<p style="direction:rtl;">و بهر طرف تاخت و تاز ميکنند معلوم شد حضرت باب در چادر تشريف
</p>
<p style="direction:rtl;">ندارند مأمورين بخيال اينکه آن حضرت فرار کرده‌اند برای بحث و تحقيق
</p>
<p style="direction:rtl;">بهر طرف رفته و اثری از حضرت باب نيافتند. در آن ميان محمّد بيک
</p>
<p style="direction:rtl;">سواران خود را سرزنش ميکرد و ميگفت چرا اينقدر مضطربيد مگر
</p>
<p style="direction:rtl;">نميدانيد که آن بزرگوار هرگز راضی نميشود که برای نجات خويش ديگران
</p>
<p style="direction:rtl;">را بزحمت بيندازد. من يقين دارم که آن حضرت برای مناجات و دعا در اين
</p>
<p style="direction:rtl;">شب مهتاب بمحلّی ساکت و آرام تشريف برده‌اند و بزودی مراجعت خواهند
</p>
<p style="direction:rtl;">فرمود. عظمت و شرافت اين بزرگوار بحدّی است که هيچوقت باينگونه
</p>
<p style="direction:rtl;">امور اقدام نميفرمايد. تعجّب است که شما تا کنون آن حضرت را
</p>
<p style="direction:rtl;">نشناخته‌ايد. محمّد بيک اين سخنان را ميگفت و پياده بطرف طهران
</p>
<p style="direction:rtl;">بآهستگی ميرفت. من نيز با ساير رفقا دنبال او براه افتاديم مأمورين هم
</p>
<p style="direction:rtl;">سواره دنبال ما ميآمدند. يک ميدان بيشتر طی نکرده بوديم که ديديم از دور
</p>
<p style="direction:rtl;">حضرت باب بطرف ما تشريف ميآورند وقتيکه رسيدند بمحمّد بيک
</p>
<p style="direction:rtl;">فرمودند. لابدّ خيال کرديد من فرار کرده‌ام محمّد بيک خود را بپای حضرت
</p>
<p style="direction:rtl;">باب انداخت با نهايت محبّت اقدام مبارک را ميبوسيد و ميگفت
</p>
<p style="direction:rtl;">اَستَغفِرُ اللّهَ هرگز من اين خيال را نکرده‌ام. جلالت و هيبت حضرت باب
</p>
<p style="direction:rtl;">باندازه‌ای بود که محمّد بيک بيش از اين نتوانست حرف بزند و ديگران
</p>
<p style="direction:rtl;">نيز جرأت نکردند که چيزی از محضر مبارک سؤال کنند. ما همه متحيّر
</p>
<p style="direction:rtl;">بوديم تعجّب ميکرديم زيرا در اقوال و رفتار حضرت باب عظمت مخصوصی
</p>
<p style="direction:rtl;">ص ١٩٨
</p>
<p style="direction:rtl;">بيش از پيش ظاهر و آشکار بود. جرأت نکرديم سبب آنرا بپرسيم. خود
</p>
<p style="direction:rtl;">حضرت باب هم در اين خصوص چيزی بما نفرمودند. از اصل مطلب بی خبر
</p>
<p style="direction:rtl;">مانديم. آنچه برای ما باقی ماند همان حيرت و تعجّب شديد بود ".
</p>
<p style="direction:rtl;">حضرت باب مدّت دو هفته در آن محلّ بسر بردند و از مشاهدهء جمال
</p>
<p style="direction:rtl;">و زيبائی آثار قدرت الهی مسرور و شادمان بودند تا آنکه نامهء محمّد شاه
</p>
<p style="direction:rtl;">برای حضرت باب رسيد. مضمون نامه اين بود اگر چه نهايت اشتياق را به
</p>
<p style="direction:rtl;">ملاقات شما داشتم لکن چون سفری در پيش است که اين ملاقات را بتأخير
</p>
<p style="direction:rtl;">مياندازد دستور داديم که شما را بماکو ببرند. بعلی خان ماکوئی نيز دستور
</p>
<p style="direction:rtl;">لازم داده شد که نهايت احترام را دربارهء شما مجری دارد. چون از سفر
</p>
<p style="direction:rtl;">برگشتيم شما را بطهران خواهيم خواست و ملاقات حاصل خواهد شد. البتّه
</p>
<p style="direction:rtl;">اين پيش آمد اسباب اضطراب و نگرانی شما نخواهد بود اگر درباره شما
</p>
<p style="direction:rtl;">بخلاف احترام رفتاری کردند فوراً بما خبر بدهيد و پيوسته برای توفيق
</p>
<p style="direction:rtl;">و خوشبختی ما و حفظ مملکت دعا فرمائيد بتاريخ ربيع الثّانی سال ١٢٦٣
</p>
<p style="direction:rtl;">هجری.
</p>
<p style="direction:rtl;">مسلّماً سبب صدور اين مراسله حاج ميرزا آقاسی بود که شاه را وادار
</p>
<p style="direction:rtl;">کرد تا با حضرت باب بدينگونه رفتار نمايد. علّت اين اقدام ميرزا آقاسی
</p>
<p style="direction:rtl;">آن بود که ميترسيد اگر سيّد باب بطهران وارد شوند و با محمّد شاه
</p>
<p style="direction:rtl;">ملاقات کنند ممکن است شاه مجذوب سيّد باب گردد و زمام امور مملکت را
</p>
<p style="direction:rtl;">بدست او دهد و ديگر منصب و مقامی برای ميرزا آقاسی باقی نماند از
</p>
<p style="direction:rtl;">اينجهت شاه را وادار کرد که حضرت باب را بدورترين نقطه‌ای از زوايای
</p>
<p style="direction:rtl;">مملکت تبعيد کند. تا باين وسيله از غم و اندوهی که مدّتها بود بواسطهء
</p>
<p style="direction:rtl;">هجوم اين افکار قلب او را تسخير کرده بود خلاصی يابد اين شخص چقدر
</p>
<p style="direction:rtl;">نادان بود چقدر گمراه بود نميدانست که بواسطهء اين عمل شاه و مملکت را
</p>
<p style="direction:rtl;">از نتايج مهمّهء پيروی امر الهی محروم ميسازد و همه را بزيان و خسران
</p>
<p style="direction:rtl;">ص ١٩٩
</p>
<p style="direction:rtl;">مياندازد. امر الهی بود که ميتوانست مملکت را از پستی و انحطاط نجات
</p>
<p style="direction:rtl;">دهد. اين وزير کوتاه نظر نه تنها محمّد شاه را مانع شد که بوسيلهء اقبال
</p>
<p style="direction:rtl;">بامر الهی مملکت را از سقوط و انحطاط محفوظ بدارد بلکه باينوسيله
</p>
<p style="direction:rtl;">محمّد شاه را از فرمانفرمائی و تسلّط بر جميع ملل و امم عالم نيز محروم
</p>
<p style="direction:rtl;">کرد. شاه و مملکت را بدرکات ذلّت انداخت. از ترقّی بلاد چشم پوشيد و از
</p>
<p style="direction:rtl;">مصالح عباد صرفنظر نمود. تمام را فدای منصب و مقام خود کرد برای حفظ
</p>
<p style="direction:rtl;">شئون خود جهان را ببدبختی انداخت. اگر مانند سعد معاذ استقامت را
</p>
<p style="direction:rtl;">پيشه خود ميساخت و نسبت بامر الهی خاضع و خاشع ميشد بمقام رفيعی
</p>
<p style="direction:rtl;">ميرسيد سعد معاذ چون از روی اخلاص باسلام خدمت کرد و مصالح خود را
</p>
<p style="direction:rtl;">فدای اسلام نمود و استقامت عجيبی از خود بروز داد تا امروز جميع
</p>
<p style="direction:rtl;">مسلمين حتّی حکّام و امرای اسلام اسمش را باحترام ميبرند نام نيکش در
</p>
<p style="direction:rtl;">همه جا منتشر است با اينکه سعد معاذ نه از خانوادهء سلطنت بود و نه
</p>
<p style="direction:rtl;">دارای شوکت و جلالت شخص گمنامی بود که بواسطهء خدمت باسلام مشهور
</p>
<p style="direction:rtl;">آفاق گرديد. همچنين بوذرجمهر که وزيری دانشمند و دستوری توانا بود
</p>
<p style="direction:rtl;">و در بين وزرای انوشيروان دانشمندتر از او نبود با آنهمه علم و
</p>
<p style="direction:rtl;">حکمت و دانش و متانت در اواخر کار مورد غضب شهريار واقع شد در
</p>
<p style="direction:rtl;">زندانی تاريک محبوس گرديد همه او را استهزاء و سخريّه ميکردند در
</p>
<p style="direction:rtl;">زندان ببدبختی خود ناله‌های سوزناک داشت و چندان گريست تا کور شد
</p>
<p style="direction:rtl;">اين دو نفر که ذکر کرديم برای مثال بود حاجی ميرزا آقاسی در رديف
</p>
<p style="direction:rtl;">هيچيک از اين دو نفر محسوب نبود و بمآل حال بوذرجمهر توجّه نکرد
</p>
<p style="direction:rtl;">و عبرت نگرفت از مشکلات نينديشيد و از عواقب وخيمهء آراء فاسدهء خود
</p>
<p style="direction:rtl;">ترسی نداشت، در عين غفلت ناگهان اسير ذلّت گشت مقام عالی خود را از
</p>
<p style="direction:rtl;">دست داد و سرير عزّتش بحصير ذلّت تبديل گشت ثروتش پايمال شد
</p>
<p style="direction:rtl;">و ضياع و عقارش از دستش رفت. آنهمه ثروت و مکنت و املاک که بظلم
</p>
<p style="direction:rtl;">ص ٢٠٠
</p>
<p style="direction:rtl;">و تعدّی برای خود مهيّا کرده بود و آنهمه اثاث گرانبها که بزور از مردم
</p>
<p style="direction:rtl;">گرفته بود بکلّی زائل و باطل گرديد دو سال بعد از آنکه حضرت باب را در
</p>
<p style="direction:rtl;">جبال آذربايجان محبوس ساخت مشمول خشم الهی گشت حکومت جميع
</p>
<p style="direction:rtl;">دارائی او را ضبط نمود و با کمال ذلّت و خواری از طهران متواری گرديد
</p>
<p style="direction:rtl;">و بالاخره در کربلا با نهايت فقر و فلاکت جان سپرد.
</p>
<p style="direction:rtl;">باری حضرت باب با محمّد بيک و ساير مأمورين حسب الامر حکومت
</p>
<p style="direction:rtl;">بطرف تبريز عزيمت فرمودند بر حسب ابلاغ دولت چون ميتوانستند دو نفر
</p>
<p style="direction:rtl;">را هم با خود همراه داشته باشند سيّد حسين يزدی و برادرش سيّد حسن را
</p>
<p style="direction:rtl;">ص ٢٠١
</p>
<p style="direction:rtl;">برای ملازمت حضور خويش انتخاب فرمودند وجوهی را که دولت برای
</p>
<p style="direction:rtl;">مصارف سفر آن حضرت ميپرداخت قبول نفرمودند جميع آن وجوه را
</p>
<p style="direction:rtl;">بفقرا و مساکين عنايت ميکردند و برای مخارج و مصارف لازمهء خويش از
</p>
<p style="direction:rtl;">بقيّهء منافع تجارت خود در بوشهر و شيراز که در ايّام گذشته داشتند
</p>
<p style="direction:rtl;">صرف ميکردند. چون بامر حکومت از ورود در شهرهای بين راه ممنوع بودند
</p>
<p style="direction:rtl;">چند نفر از احبّای قزوين که شنيده بودند هيکل مبارک بطرف تبريز توجّه
</p>
<p style="direction:rtl;">دارند بقريهء سياه دهان رفتند و بحضور مبارک مشرّف شدند از جمله
</p>
<p style="direction:rtl;">نفوسی که در آنجا مشرّف شدند ملّا اسکندر زنجانی بود که سابقاً گفتيم
</p>
<p style="direction:rtl;">جناب حجّت او را از طرف خود برای تحقيق امر مبارک بشيراز فرستاد
</p>
<p style="direction:rtl;">حضرت اعلی بوسيلهء ملّا اسکندر توقيعی برای سليمان خان افشار که در
</p>
<p style="direction:rtl;">آن ايّام مقيم زنجان بود فرستادند.
</p>
<p style="direction:rtl;">سليمان خان افشار از پيروان صميمی سيّد کاظم رشتی بود مضمون
</p>
<p style="direction:rtl;">توقيع منيع مبارک اين بود که موعود بزرگواريکه سيّد رشتی دائماً بشارت
</p>
<p style="direction:rtl;">بقرب ظهورش ميدادند ظاهر شده و اينک در چنگال قهر دشمنان گرفتار
</p>
<p style="direction:rtl;">است بيا و او را از ظلم ستمکاران رهائی بخش اين توقيع بوسيلهء
</p>
<p style="direction:rtl;">ملّا اسکندر بسليمان خان رسيد روز سوّم بعد از صدور اين توقيع
</p>
<p style="direction:rtl;">سليمان خان افشار بزيارت آن توقيع مفتخر شد و لکن دعوت الهی را
</p>
<p style="direction:rtl;">نپذيرفت و در جرگهء اهل اعراض در آمد.
</p>
<p style="direction:rtl;">حجّت زنجانی در آن ايّام بواسطهء تفتين علماء سوء زنجان در طهران
</p>
<p style="direction:rtl;">حبس نظر بود يکی از رفقای ملّا اسکندر داستان گرفتاری حضرت باب را
</p>
<p style="direction:rtl;">بچنگ اعداء در طهران برای او نقل کرد جناب حجّت فوراً به مؤمنين زنجان
</p>
<p style="direction:rtl;">پيغام فرستادند و تأکيد شديد نمودند که با هم مجتمع شوند و حضرت باب
</p>
<p style="direction:rtl;">را از چنگ دشمنان برهانند و بهر جا که آن حضرت مايل باشند همراهی
</p>
<p style="direction:rtl;">کرده برسانند جمعی از مؤمنين خالص بر حسب امر جناب حجّت اقدام
</p>
<p style="direction:rtl;">ص ٢٠٢
</p>
<p style="direction:rtl;">نمودند نيمه شب بود که بنقطهء مقصود رسيدند همهء مأمورين را در خواب
</p>
<p style="direction:rtl;">يافتند. بحضور مبارک عرض کردند که ما برای نصرت حاضريم مأمورين
</p>
<p style="direction:rtl;">همه در خوابند بهر نقطه‌ای که ميل مبارک باشد ممکن است فوراً عزيمت
</p>
<p style="direction:rtl;">فرمائيد حضرت باب با نهايت متانت فرمودند کوههای آذربايجان هم حقّی
</p>
<p style="direction:rtl;">دارد شما بمنازل خود برگرديد و از عزيمت خويش منصرف شويد.
</p>
<p style="direction:rtl;">باری حضرت اعلی پس از طيّ مراحل بشهر تبريز نزديک شدند محمّد
</p>
<p style="direction:rtl;">بيک شيفتهء هيکل مبارک بود چون ساعت فراق از محبوب خود را نزديک
</p>
<p style="direction:rtl;">ديد با چشم اشکبار بحضور مبارک آمد و عرض کرد رجا دارم از تقصيرات
</p>
<p style="direction:rtl;">من بگذريد در اين سفر طولانی از اصفهان تا اينجا من آنطوريکه بايد و
</p>
<p style="direction:rtl;">شايد بادای فرائض خدمت نپرداخته‌ام قصور من بسيار است و تقصيرم
</p>
<p style="direction:rtl;">بيشمار آرزوی من اينستکه از من درگذريد و رضايت مبارک شامل حال
</p>
<p style="direction:rtl;">من شود فرمودند مطمئنّ باش تو از جملهء اصحاب و پيروان من هستی نام
</p>
<p style="direction:rtl;">نيکت تا ابد خواهد ماند و اهل عالم لسان بتعريف و تمجيد تو خواهند
</p>
<p style="direction:rtl;">گشود و نام ترا باحترام ذکر خواهند نمود ساير مأمورين نيز بنوبهء خويش
</p>
<p style="direction:rtl;">بحضور مبارک مشرّف شده عفو تقصيرات خويش را درخواست نمودند
</p>
<p style="direction:rtl;">و اشک ريزان باقدام مبارک بوسه زدند حضرت باب نسبت بجميع اظهار
</p>
<p style="direction:rtl;">عنايت فرمودند و بآنها اطمينان دادند که درباره‌ء شان دعا خواهند فرمود
</p>
<p style="direction:rtl;">همه با حضرت باب خداحافظی کردند و هيکل مبارک را تسليم نمايندگان
</p>
<p style="direction:rtl;">حاکم تبريز که وليعهد محمّد شاه بود نمودند محمّد بيک و ساير مأمورين
</p>
<p style="direction:rtl;">پس از مراجعت از ملازمت خدمت باب بهر جا که رفتند و برای هر کس که
</p>
<p style="direction:rtl;">ديدند داستان عظمت و جلال و ظهور امور عجيبه و خوارق عادات که از
</p>
<p style="direction:rtl;">حضرت باب مشاهده کرده بودند همه را نقل کردند اين خود وسيله‌ای بود
</p>
<p style="direction:rtl;">که برای انتشار امر انتخاب کرده بودند هر چه را بچشم خود ديده بودند
</p>
<p style="direction:rtl;">برای مردم ميگفتند و از اينراه نفوس را تبليغ ميکردند.
</p>
<p style="direction:rtl;">ص ٢٠٣
</p>
<p style="direction:rtl;">مؤمنين بامر مبارک در تبريز چون خبر ورود حضرت را بآنشهر
</p>
<p style="direction:rtl;">شنيدند همه خود را برای تشرّف بحضور آماده کردند. يگانه آرزوی آنها
</p>
<p style="direction:rtl;">اين بود که بمحضر مولای محبوب خود مشرّف شوند و مورد عنايت گردند
</p>
<p style="direction:rtl;">همه از شهر بيرون رفتند و لکن مأمورين جديد که بعد از محمّد بيگ
</p>
<p style="direction:rtl;">و همراهانش متصدّی حراست حضرت باب بودند باحبّا اجازه نميدادند که
</p>
<p style="direction:rtl;">بحضور مبارک برسند و مشمول عنايتش شوند از آن ميان جوانی بی‌اختيار
</p>
<p style="direction:rtl;">ازصف سربازان عبور کرد و با منع شديد آنان هر طور بود خود را
</p>
<p style="direction:rtl;">بموکب مبارک نزديک کرد با پای برهنه ميدويد نيم فرسخ راه را دوان دوان
</p>
<p style="direction:rtl;">رفت تا بموکب مبارک رسيد مأمورين دور حضرت باب را گرفته بودند
</p>
<p style="direction:rtl;">جوان مزبور خود را بيک نفر از مأمورين رسانيد دامن لباس او را گرفت
</p>
<p style="direction:rtl;">ص ٢٠٤
</p>
<p style="direction:rtl;">و رکاب او را بوسيد و گريه کنان گفت شما نفوسی هستيد که بشرافت
</p>
<p style="direction:rtl;">همراهی محبوب من مشرّف شده‌ايد از اين جهت من شما را بيشتر از
</p>
<p style="direction:rtl;">چشم خودم دوست دارم حالت آن جوان طوری بود که مأمورين را منقلب کرد
</p>
<p style="direction:rtl;">او را اجازه دادند که بحضور مبارک برود. بمحض اينکه چشمش بحضرت
</p>
<p style="direction:rtl;">باب افتاد فريادی از شادمانی کشيد و زمين را در مقابل هيکل مبارک
</p>
<p style="direction:rtl;">بوسيد. اشک سوزانی از چشمش روان بود حضرت باب از اسب پياده شدند
</p>
<p style="direction:rtl;">او را در آغوش عطوفت گرفتند اشک هايش را پاک کردند و اضطراب او را
</p>
<p style="direction:rtl;">باطمينان تبديل فرمودند. از ميان تمام مؤمنين تبريز جز همين جوان کس
</p>
<p style="direction:rtl;">ديگری بحضور مبارک مشرّف نشد نهايت شرافتی که برای ديگران حاصل
</p>
<p style="direction:rtl;">شد اين بود که از دور هيکل مبارک را زيارت کردند و ناچار بهمين درجه
</p>
<p style="direction:rtl;">اکتفا نمودند .
</p>
<p style="direction:rtl;">پس از ورود حضرت باب بتبريز بامر حکومت آن حضرت را در
</p>
<p style="direction:rtl;">محبسی که قبلاً تعيين شده بود مسکن دادند و عدّه‌ای از فوج ناصری را
</p>
<p style="direction:rtl;">بحراست محبس گماشتند هيچکس را اجازه نميدادند که بمحضر مبارک
</p>
<p style="direction:rtl;">مشرّف شود يار و اغيار در اين مطلب مساوی بودند تنها کسيکه در محضر
</p>
<p style="direction:rtl;">مبارک بود سيّد حسين يزدی و برادرش سيّد حسن بود همين فوج ناصری بود
</p>
<p style="direction:rtl;">که از مردمان خمسه تشکيل يافته و مورد عنايت حکومت بودند بحدّيکه
</p>
<p style="direction:rtl;">آنها را فوج ناصری ميگفتند و آخر کار همين فوج بودند که حضرت اعلی
</p>
<p style="direction:rtl;">را تير باران کردند .
</p>
<p style="direction:rtl;">خبر ورود حضرت باب به تبريز هنگامه‌ای بر پا کرد مردم از هر طرف
</p>
<p style="direction:rtl;">هجوم کرده قصد آن داشتند که سيّد باب را مشاهده کنند بعضی مقصودشان
</p>
<p style="direction:rtl;">اين بود که فقط اطّلاعی حاصل کنند جمعی ديگر را مقصود اين بود که
</p>
<p style="direction:rtl;">ببينند آيا آنچه را علما و پيشوايان بباب نسبت داده‌اند و تهمتهائی را
</p>
<p style="direction:rtl;">که متوجّه آن حضرت ساخته‌اند صحّت دارد يا نه جمعی هم از اهل ايمان
</p>
<p style="direction:rtl;">ص ٢٠٥
</p>
<p style="direction:rtl;">بودند که از راه خلوص و انقطاع برای زيارت مولای خود عازم ميشدند
</p>
<p style="direction:rtl;">وقتيکه حضرت باب را از ميان خيابانها عبور ميدادند فرياد و غوغا از
</p>
<p style="direction:rtl;">مردم تماشاچی پی در پی بلند بود بيشتر مردم وقتی حضرت باب را ديدند
</p>
<p style="direction:rtl;">بصدای بلند تکبير گفتند بعضی سلام و تعارف ميکردند بعضی خواستار
</p>
<p style="direction:rtl;">برکت الهی بودند جمعی خاک زير قدمش را پس از مرور ميبوسيدند
</p>
<p style="direction:rtl;">غوغای مردم بحدّی زياد شد که بامر حکومت جارچی فرياد کرد هر کس برای
</p>
<p style="direction:rtl;">ملاقات سيّد باب برود تمام اموالش ضبط ميشود و خودش هم بحبس ابد
</p>
<p style="direction:rtl;">محکوم ميگردد.
</p>
<p style="direction:rtl;">روز بعد يکی از تجّار مشهور تبريز موسوم بحاجی محمّد تقی ميلانی
</p>
<p style="direction:rtl;">با شخص ديگری که حاجی علی عسکر نام داشت بملاقات حضرت باب همّت
</p>
<p style="direction:rtl;">گماشتند مردم آنها را بيم دادند و نصيحت کردند که از اين مطلب بگذريد
</p>
<p style="direction:rtl;">و بحال خودتان رحم کنيد زيرا نه تنها مال شما در خطر است بلکه حيات
</p>
<p style="direction:rtl;">شما نيز در خطر خواهد افتاد آن دو نفر گوش بحرف مردم ندادند و بمحلّ
</p>
<p style="direction:rtl;">حبس حضرت باب توجّه نمودند بمحض اينکه دم در رسيدند فوراً مأمورين
</p>
<p style="direction:rtl;">هر دو نفر را گرفتند ناگهان سيّد حسن يزدی از طرف حضرت باب نزد
</p>
<p style="direction:rtl;">ص ٢٠٦
</p>
<p style="direction:rtl;">مأمورين آمد و گفت حضرت باب ميفرمايند من خودم گفته‌ام اين دو نفر
</p>
<p style="direction:rtl;">بملاقات من بيايند آنها را از ورود ممانعت نکنيد.
</p>
<p style="direction:rtl;">حاجی علی عسکر برای من نقل کرده و گفت مأمورين چون پيغام
</p>
<p style="direction:rtl;">حضرت باب را شنيدند مخالفتی نکردند و ما دو نفر را بمحضر حضرت
</p>
<p style="direction:rtl;">باب بردند بسيار بما اظهار عنايت کردند و فرمودند اين اشراری را که
</p>
<p style="direction:rtl;">می‌بينيد دم در ايستاده‌اند بارادهء خود من برای جلوگيری از هجوم و غوغای
</p>
<p style="direction:rtl;">مردم مأمور شده‌اند ولی هيچوقت قدرت آنرا ندارند از اشخاصی که من
</p>
<p style="direction:rtl;">ارادهء ملاقات آنها را دارم جلوگيری کنند همه چيز در قبضهء اقتدار حقّ
</p>
<p style="direction:rtl;">است هيچ چيز بی‌ارادهء او واقع نميشود مدّت دو ساعت در حضور مبارک
</p>
<p style="direction:rtl;">مشرّف بوديم وقتيکه مرخّص فرمودند دو نگين عقيق بمن دادند و دو آيه نيز
</p>
<p style="direction:rtl;">بمن مرحمت فرمودند و امر کردند که بر هر نگينی آيه‌ايرا نقش کنم و هر يک
</p>
<p style="direction:rtl;">را بر حلقه‌ای سوار نمايم و بعد از اتمام بحضور مبارک ببرم و با نهايت
</p>
<p style="direction:rtl;">تأکيد بما فرمودند هر وقت شما خواسته باشيد مشرّف بشويد اجازه داريد
</p>
<p style="direction:rtl;">هيچکس نميتواند شما را از تشرّف بحضور ممانعت کند چندين مرتبه برای
</p>
<p style="direction:rtl;">سؤال از بعضی مطالب راجع بمأموريّتی که بمن داده بودند بحضور مبارک
</p>
<p style="direction:rtl;">رفتم هيچ يک از مأمورين کلمه‌ای نگفتند و ممانعتی نکردند و در مقابل
</p>
<p style="direction:rtl;">اين رفتار هم از من چيزی مطالبه ننمودند هفت مرتبه در آن ايّام بحضور
</p>
<p style="direction:rtl;">مبارک مشرّف شدم مرتبه هفتم که مشرّف شدم حضرت باب بمن فرمودند
</p>
<p style="direction:rtl;">شکر خدا را که عدد تشرّف کامل شد و مشمول حمايت و عنايت الهی گشتی
</p>
<p style="direction:rtl;">از استماع اين بيان مبارک دهشت و تعجّب مرا احاطه کرد زيرا مطلبی را
</p>
<p style="direction:rtl;">بياد من آورد و آن اين بود که چندی پيش با ملّا حسين بشرويه ای ملاقات
</p>
<p style="direction:rtl;">نمودم و او را جامع صفات عاليه و صاحب قوّهء خارقه يافتم و بهمراهی او از
</p>
<p style="direction:rtl;">شيراز بمشهد رفتم و بلاد يزد و طبس و بشرويه را با او سير کردم اغلب
</p>
<p style="direction:rtl;">در نزد ملّا حسين اظهار تأسّف مينمودم که چرا موفّق نشدم در شيراز
</p>
<p style="direction:rtl;">ص ٢٠٧
</p>
<p style="direction:rtl;">بحضور حضرت باب برسم ملّا حسين فرمودند از عدم تشرّف خود به حضور
</p>
<p style="direction:rtl;">مبارک محزون مباش زيرا خداوند توانای مهربان در عوض يکمرتبه
</p>
<p style="direction:rtl;">تشرّفی که از تو فوت شده وسائلی فراهم خواهد فرمود که بجای يکمرتبه
</p>
<p style="direction:rtl;">هفت مرتبه مشرّف شوی اين وعده را ملّا حسين با کمال متانت و اطمينان
</p>
<p style="direction:rtl;">بمن داد پس از مدّتی حضرت باب به تبريز تشريف آوردند و ارادهء الهی
</p>
<p style="direction:rtl;">قرار گرفت که با وجود آنهمه مشکلات و موانع هفت مرتبه بحضور مبارک
</p>
<p style="direction:rtl;">رسيدم و چون در مرتبهء هفتم حضرت باب آن عبارات را بمن فرمودند از
</p>
<p style="direction:rtl;">وعده‌ايکه ملّا حسين بمن داده بود يادم آمد و تعجّب کردم که چگونه آن
</p>
<p style="direction:rtl;">بزرگوار مژده‌ايرا که بمن داده بود تحقّق يافت.
</p>
<p style="direction:rtl;">ص ٢٠٨
</p>
<p style="direction:rtl;">فصل سيزدهم
</p>
<p style="direction:rtl;">گرفتاری حضرت باب در قلعهء ماکو
</p>
<p style="direction:rtl;">سيّد حسين يزدی گفته است ده روز از ورود حضرت باب به تبريز
</p>
<p style="direction:rtl;">گذشت و هيچکس نميدانست که عاقبت کار چطور خواهد شد مردم حرفها
</p>
<p style="direction:rtl;">ميزدند هر کسی چيزی ميگفت من يک روز از حضور مبارک سؤال کردم
</p>
<p style="direction:rtl;">که آيا هيکل مبارک در اينجا تشريف خواهند داشت يا محلّ ديگر تعيين
</p>
<p style="direction:rtl;">خواهد شد؟ فرمودند اين سؤال را در اصفهان هم از من کردی مگر
</p>
<p style="direction:rtl;">فراموش کردی که در آنجا بتو جواب دادم مدّت نه ماه در جبل باسط محبوس
</p>
<p style="direction:rtl;">خواهيم بود و از آنجا ما را بجبل شديد انتقال خواهند داد ( باسط ماکو
</p>
<p style="direction:rtl;">و شديد چهريق است که عدد هر يک با لقب خود مطابق است ) پنج روز از
</p>
<p style="direction:rtl;">اين مقدّمه گذشت از طرف حکومت حکم صادر شد که حضرت باب را بقلعهء
</p>
<p style="direction:rtl;">ماکو ببرند و من نيز در حضور مبارک باشم و ما را بدست عليخان
</p>
<p style="direction:rtl;">ماکوئی بسپارند قلعهء ماکو که از صخره بنا شده بر قلّهء کوه قرار دارد در
</p>
<p style="direction:rtl;">دامنهء کوه شهر ماکو است از شهر بقلعه فقط يک راه موجود است اين قلعه
</p>
<p style="direction:rtl;">در حدود مملکت عثمانی و روسيّه قرار گرفته و از نقطهء نظر سياسی مقام
</p>
<p style="direction:rtl;">مهمّی داشته هر وقت جنگ و جدالی ميشده است از اين نقطه مراقبين از
</p>
<p style="direction:rtl;">اقدامات دشمن با خبر ميشدند و مشاهدات خود را بحکومت خبر ميدادند.
</p>
<p style="direction:rtl;">در مغرب قلعه ماه‌کو رود ارس قرار گرفته که حدّ فاصل بين روسيّه و ايران
</p>
<p style="direction:rtl;">است خاک ترکيه در جنوب قرار گرفته و بفاصلهء چهار فرسخ از قلعهء ماکو
</p>
<p style="direction:rtl;">شهر بايزيد که از بلاد ترکيّه است قرار دارد رئيس قلعه در آن اوقات
</p>
<p style="direction:rtl;">عليخان بود ساکنين آنجا عموماً کردها بودند که جميعاً سنّی و دشمن
</p>
<p style="direction:rtl;">خونخوار فرقهء شيعه که در ايران اکثريت با آنها است ميباشند مخصوصاً
</p>
<p style="direction:rtl;">کردها نسبت به پيشوايان روحانی و علمای شيعه خصومت شديدی دارند .
</p>
<p style="direction:rtl;">ص ٢٠٩
</p>
<p style="direction:rtl;">ص ٢١٠
</p>
<p style="direction:rtl;">ساکنين ماه‌کو جميعاً نسبت بعليخان نهايت احترام را مجری
</p>
<p style="direction:rtl;">ميداشتند زيرا عليخان مادرش کرد بود از اينجهت اوامر او را اطاعت
</p>
<p style="direction:rtl;">ميکردند و نهايت وثوق و اعتماد را باو داشتند.
</p>
<p style="direction:rtl;">ميرزا آقاسی برای حبس باب قلعهء ماکو را از آنجهت انتخاب کرده
</p>
<p style="direction:rtl;">بود که اوّلاً دورترين نقطهء مملکت محسوب ميشد و ثانياً يقين داشت چون
</p>
<p style="direction:rtl;">مردم آن حدود سنّی هستند در تحت تأثير سيّد باب واقع نخواهند شد و
</p>
<p style="direction:rtl;">ثالثاً اصحاب حضرت باب که از شيعيان و مورد بغض سنّی‌ها هستند از
</p>
<p style="direction:rtl;">خوف جان کمتر برای زيارت سيّد باب بآن حدود خواهند رفت و رابطهء
</p>
<p style="direction:rtl;">بين سيّد باب و اصحابش مقطوع خواهد گشت و امر سيّد باب بزودی شعله‌اش
</p>
<p style="direction:rtl;">فرو خواهد نشست.
</p>
<p style="direction:rtl;">اينها خيالاتی بود که سبب شد صدر اعظم محمّد شاه حضرت باب را
</p>
<p style="direction:rtl;">بقلعهء ماه‌ کو محبوس ساخت ولی طولی نکشيد که بخطای خود آگاه شد
</p>
<p style="direction:rtl;">زيرا امر سيّد باب چنان قوّتی عجيب و تأثيری شديد داشت که مردم آن
</p>
<p style="direction:rtl;">حدود را جميعاً خاضع ساخت آن نفوس متمرّد و افراد جاهل سرکش چنان
</p>
<p style="direction:rtl;">بواسطهء لطف و محبّت حضرت باب شيفته و فريفته او شده بودند که به
</p>
<p style="direction:rtl;">تحرير نگنجد در حقيقت ميتوان گفت قلب فطرت و ماهيّت برای آنها
</p>
<p style="direction:rtl;">حاصل شد در پرتو کلمات حکمت شعار آن بزرگوار هر يک از آنها بقدر قوّه
</p>
<p style="direction:rtl;">استفاده کرده نور دانائی، ظلمت نادانی آنها را در هم ميشکست باندازه‌ای
</p>
<p style="direction:rtl;">نسبت به حضرت باب خاضع و متوجّه بودند که هر روز صبح هر يک از آنها
</p>
<p style="direction:rtl;">قبل از اشتغال بکار شخصی خود سعی مينمود که شايد موفّق بشود از دور
</p>
<p style="direction:rtl;">بهر وسيله ممکن است طلعت مبارک را زيارت کند در اوقات گرفتاری
</p>
<p style="direction:rtl;">و سختی از حضرتش حلّ مشکل می‌طلبيدند و برکت وعنايت آن بزرگوار
</p>
<p style="direction:rtl;">را طالب بودند اگر دو نفر با هم فی المثل مشاجره و مخالفتی داشتند برای
</p>
<p style="direction:rtl;">فصل دعوی چون بسوگند نيازمند ميشدند توجّه بمقام آن حضرت ميکردند
</p>
<p style="direction:rtl;">ص ٢١١
</p>
<p style="direction:rtl;">و بنام آن بزرگوار قسم ميخوردند و صدق گفتار خود را باين واسطه ثابت
</p>
<p style="direction:rtl;">مينمودند.
</p>
<p style="direction:rtl;">علی خان هر چه کوشش ميکرد که مردم را از اينگونه امور ممانعت
</p>
<p style="direction:rtl;">نمايد ممکن نشد و نتوانست مردم را از آن رفتار مانع آيد در اوائل تا
</p>
<p style="direction:rtl;">ميتوانست بشدّت رفتار و خشونت گفتار ميافزود و هيچيک از اصحاب
</p>
<p style="direction:rtl;">باب را اجازه نميداد که حتّی يک شب هم در شهر ماه ‌کو بگذراند.
</p>
<p style="direction:rtl;">سيّد حسين يزدی حکايت کرده که هفتهء اوّل و دوّم اجازهء تشرّف
</p>
<p style="direction:rtl;">بحضور سيّد باب بهيچ فردی داده نشد تنها من و برادرم اجازه داشتيم که
</p>
<p style="direction:rtl;">در محضر مبارک ملازم باشيم برادرم سيّد حسن هر روز با يکی از
</p>
<p style="direction:rtl;">مأمورين بشهر ميرفت و لوازم ضروريه را ميخريد و برميگشت شيخ
</p>
<p style="direction:rtl;">حسن زنوزی تازه برای تشرّف آمده بود ولی اجازه نداشت که بمحضر
</p>
<p style="direction:rtl;">مبارک مشرّف شود شبها را چون در شهر نميتوانست بماند در مسجدی که
</p>
<p style="direction:rtl;">خارج شهر بود بسر ميبرد هر يک از اصحاب که برای تشرّف ميآمدند چون
</p>
<p style="direction:rtl;">اجازه نداشتند عريضه‌ای مينگاشتند و بشخص حسن زنوزی ميدادند او
</p>
<p style="direction:rtl;">هم بواسطهء سيّد حسن عريضه‌ها را بحضور مبارک تقديم مينمود جواب
</p>
<p style="direction:rtl;">عرايض نيز بواسطه او باصحاب ميرسيد.
</p>
<p style="direction:rtl;">روزی حضرت اعلی ببرادر من سيّد حسن فرمودند " به شيخ حسن
</p>
<p style="direction:rtl;">بگويد که هيکل مبارک علی خان را وادار خواهند نمود که نسبت باحبّا خوش
</p>
<p style="direction:rtl;">رفتاری کند و باو خواهند فرمود که فردا صبح خودش شيخ حسن را
</p>
<p style="direction:rtl;">بحضور مبارک بياورد من از استماع اين پيغام بی‌اندازه متعجّب شدم
</p>
<p style="direction:rtl;">و پيش خود گفتم چطور ممکن است عليخان با اينهمه ستمکاری و خشونت
</p>
<p style="direction:rtl;">رفتار خود را تغيير دهد و چطور ميشود که خودش شيخ حسن را بحضور
</p>
<p style="direction:rtl;">مبارک بياورد روز بعد هنوز آفتاب طلوع نکرده بود که صدای در بلند شد
</p>
<p style="direction:rtl;">بر حسب فرمان حاکم هيچکس اجازه نداشت قبل از طلوع آفتاب داخل قلعه
</p>
<p style="direction:rtl;">ص ٢١٢
</p>
<p style="direction:rtl;">شود خيلی تعجّب کردم کيست که بر خلاف حکم حاکم جرأت کرده صبح باين
</p>
<p style="direction:rtl;">زودی در بزند صدای علی خان بگوشم رسيد که با مأمورين مشغول مذاکره
</p>
<p style="direction:rtl;">است يکنفر از مأمورين آمد و گفت علی خان از حضور مبارک رجا دارد که
</p>
<p style="direction:rtl;">اجازه فرمايند مشرّف شود من بحضور مبارک رفتم و رجای حاکم را عرض
</p>
<p style="direction:rtl;">کردم فرمودند فوراً برو او را بياور چون از اطاق حضرت باب بيرون رفتم
</p>
<p style="direction:rtl;">و باطاق ديگر داخل شدم ديدم علی خان در نهايت تضرّع مانند غلامی زر
</p>
<p style="direction:rtl;">خريد دم در ايستاده و مثل آدمهای مبهوت ميماند آنهمه تکبّر و خود پسندی
</p>
<p style="direction:rtl;">که داشت بکلّی زائل شده بود سر تا پا خضوع و فروتنی بود چون مرا ديد با
</p>
<p style="direction:rtl;">نهايت ادب تحيّت گفت و در خواست کرد که هر چه زودتر او را بمحضر
</p>
<p style="direction:rtl;">مبارک ببرم من او را باطاقيکه حضرت باب تشريف داشتند راهنمائی کردم
</p>
<p style="direction:rtl;">علی خان خيلی مضطرب بود زانوهايش ميلرزيد هر چه ميخواست اضطراب
</p>
<p style="direction:rtl;">خود را پنهان دارد نميتوانست و رنگ رخسارش از سرّ ضمير خبر ميداد
</p>
<p style="direction:rtl;">چون بمحضر مبارک رسيد حضرت باب برخاستند و نسبت باو عنايت
</p>
<p style="direction:rtl;">بسيار ابراز داشتند علی خان اوّل تعظيم کرد بعد خودش را بپای حضرت
</p>
<p style="direction:rtl;">باب انداخت و عرض کرد ترا بجدّت رسول اللّه قسم ميدهم که مرا از اين
</p>
<p style="direction:rtl;">حيرت و سرگردانی برهانی آنچه ديده‌ام و تا کنون نتوانسته‌ام باور کنم
</p>
<p style="direction:rtl;">قلب مرا بی‌اندازه مضطرب ساخته امروز در اوّل طلوع فجر سوار بر اسب
</p>
<p style="direction:rtl;">شدم نزديک دروازهء شهر شما را ديدم کنار نهر ايستاده و بنماز مشغول
</p>
<p style="direction:rtl;">هستيد درست دقّت کردم ديدم خود شما هستيد دستهای شما بطرف آسمان
</p>
<p style="direction:rtl;">بلند بود و چشمها نيز بآسمان متوجّه و مشغول قنوت و تضرّع بوديد من
</p>
<p style="direction:rtl;">همانطور ايستادم تماشا کردم. صبر کردم تا نماز شما تمام شود ميخواستم
</p>
<p style="direction:rtl;">بعد از اتمام نماز بحضور شما برسم و از شما باز خواست کنم که چرا بدون
</p>
<p style="direction:rtl;">اجازهء من از محبس خود بيرون آمده‌ايد در ضمن مناجات و عبادت که
</p>
<p style="direction:rtl;">مشغول بوديد مشاهده کردم که در نهايت انقطاع از ما سوی اللّه چشم
</p>
<p style="direction:rtl;">ص ٢١٣
</p>
<p style="direction:rtl;">پوشيده و بخدا وحده توجّه کرده‌ايد قدری نزديکتر بشما شدم بهيچوجه
</p>
<p style="direction:rtl;">ملتفت نبوديد چون نزديک شما رسيدم چنان خوف و ترسی سراپای مرا
</p>
<p style="direction:rtl;">احاطه کرد که وصف آنرا نتوانم جرأت نکردم بشما چيزی بگويم ناچار
</p>
<p style="direction:rtl;">برگشتم که از مأمورين حراست مؤاخذه کنم که چرا شما را گذاشته‌اند از
</p>
<p style="direction:rtl;">قلعه خارج شويد وقتی آمدم بر تعّجبم افزوده گشت زيرا در قلعه را بسته
</p>
<p style="direction:rtl;">ديدم همه درها قفل بود در زدم مأمورين در را باز کردند پرسيدم گفتند
</p>
<p style="direction:rtl;">هيچکس بيرون نرفته حالا آمده‌ام می‌بينم شما اينجا هستيد در مقابل
</p>
<p style="direction:rtl;">من نشسته‌ايد نميدانم " آنچه می‌بينم به‌بيداری است يا ربّ يا بخواب "
</p>
<p style="direction:rtl;">نزديک است ديوانه شوم حضرت باب فرمودند آنچه را مشاهده نمودی
</p>
<p style="direction:rtl;">صحيح است و درست چون تو نسبت بامر الهی بنظر حقارت مينگريستی
</p>
<p style="direction:rtl;">و باذيّت و آزار من و پيروانم ميپرداختی از حقيقت حال غافل بودی خداوند
</p>
<p style="direction:rtl;">بصرف فضل و عنايت خويش اراده فرمود حقيقت حال را در مقابل چشم تو
</p>
<p style="direction:rtl;">واضح و آشکار جلوه دهد تا به عظمت اين امر پی بری و برتبهء صاحب امر
</p>
<p style="direction:rtl;">و مقام عظيمش مطّلع شوی از غفلت رهائی يابی و با پيروان و اصحاب من
</p>
<p style="direction:rtl;">با محبّت و وداد رفتار نمائی بيانات حضرت باب سبب اطمينان و سکون
</p>
<p style="direction:rtl;">اضطراب علی خان گرديد رفتارش بکلّی تغيير کرد و عداوتش بمحبّت تبديل
</p>
<p style="direction:rtl;">يافت خواست تلافی مافات کند و بر خلاف رفتار سابق جلب رضايت باب
</p>
<p style="direction:rtl;">نمايد بحضور مبارک عرض کرد شخص فقير مسکينی مدّتهاست بقصد
</p>
<p style="direction:rtl;">تشرّف بحضور مبارک باين ديار آمده رجا دارد او را اجازه فرمايند به
</p>
<p style="direction:rtl;">حضور مبارک مشرّف شود در مسجد بيرون بلدهء ماه ‌کو منزل گرفته رجا
</p>
<p style="direction:rtl;">دارم اجازه فرمائيد من خودم بروم او را بحضور مبارک بياورم حضرت
</p>
<p style="direction:rtl;">باب اجازه فرمودند علی خان فوراً رفت و شيخ حسن زنوزی را با خود
</p>
<p style="direction:rtl;">بحضور مبارک آورد و پس از آن پيوسته ميکوشيد که رضايت هيکل
</p>
<p style="direction:rtl;">مبارک را جلب نمايد.
</p>
<p style="direction:rtl;">ص ٢١٤
</p>
<p style="direction:rtl;">شبها در قلعه را می‌بستند ولی روزها در قلعه باز بود و هر کس
</p>
<p style="direction:rtl;">ميخواست بدون مانع ميتوانست بحضور باب مشرّف شود و آنچه را
</p>
<p style="direction:rtl;">ميخواهد از محضر مبارک سؤال کند و تعليمات لازمه را دريافت دارد.
</p>
<p style="direction:rtl;">حضرت باب در محبس ماه‌ کو کتاب بيان فارسی را نازل فرمودند
</p>
<p style="direction:rtl;">اين کتاب از مهمترين آثار حضرت باب است قواعد و قوانين امر جديد
</p>
<p style="direction:rtl;">در اين کتاب تشريع شده و در جميع ابواب آن بظهور موعود بيان بشارت
</p>
<p style="direction:rtl;">داده‌اند و از آن موعود عظيم بلقب مَن يُظهِرُهُ اللّهُ تعبير فرموده و باهل
</p>
<p style="direction:rtl;">بيان تأکيد شديد نموده‌اند که خود را مهيّا و حاضر سازند و پيوسته مراقب
</p>
<p style="direction:rtl;">باشند تا چون آن بزرگوار ظاهر شود از عرفان او محجوب نمانند.
</p>
<p style="direction:rtl;">شيخ حسن زنوزی برای من گفت در حين نزول آيات لحن زيبای
</p>
<p style="direction:rtl;">حضرت باب در دامنهء کوه بگوش ميرسيد و صدای آن بزرگوار منعکس
</p>
<p style="direction:rtl;">ميگرديد چه نغمهء زيبائی بود و چه لحن مؤثّر روح افزائی، در اعماق قلب
</p>
<p style="direction:rtl;">اثر ميکرد، موجب اهتزاز روح ميشد، هيجان غريبی در وجود انسان توليد
</p>
<p style="direction:rtl;">مينمود حسن رفتار علی خان سبب شد که از نقاط مختلفهء ايران دسته
</p>
<p style="direction:rtl;">دسته برای تشرّف بساحت اقدس بقلعهء ماه‌کو توجّه مينمودند و بمحضر
</p>
<p style="direction:rtl;">مبارک مشرّف ميشدند علی خان چيزی نميگفت سه روز بعد از
</p>
<p style="direction:rtl;">تشرّف از محضر مبارک مرخّص ميشدند دستورات لازمه و نصايح مهمّه از
</p>
<p style="direction:rtl;">قبيل حسن اعمال و تعديل اخلاق و تبليغ امر الهی و غيرها از ساحت
</p>
<p style="direction:rtl;">اقدس بآنها داده ميشد علی خان هر روز جمعه بمحضر مبارک مشرّف
</p>
<p style="direction:rtl;">ميشد و عبوديّت و اخلاص خود را تقديم ميداشت هميشه طالب رضای
</p>
<p style="direction:rtl;">مبارک بود و آنچه از ميوه‌های جور بجور گوارا و هدايای نفيسه‌ای که در
</p>
<p style="direction:rtl;">ماه‌کو و نقاط مجاور بدست ميآورد بمحضر مبارک ميبرد و تقديم ميکرد.
</p>
<p style="direction:rtl;">حضرت اعلی فصل تابستان و پائيز را در قلعهء ماه‌کو بسر بردند
</p>
<p style="direction:rtl;">زمستان آن سال بی‌نهايت شديد بود حتّی ظرفهای مسی چون آب در آنها يخ
</p>
<p style="direction:rtl;">ص ٢١٥
</p>
<p style="direction:rtl;">می‌بست بواسطه شدّت برودت متأثّر ميگشت. ابتدای زمستان مطابق با
</p>
<p style="direction:rtl;">اوّل محرّم سال ١٢٦٤ هجری بود هر وقت حضرت اعلی وضو ميگرفتند
</p>
<p style="direction:rtl;">قطرات آب وضو از شدّت برودت در صورت هيکل مبارک منجمد ميشد.
</p>
<p style="direction:rtl;">در ايّام محرّم بعد از هر نماز سيّد حسين کاتب را احضار ميفرمودند
</p>
<p style="direction:rtl;">و باو امر ميکردند که با صدای بلند مقداری از کتاب محرّق القلوب را که از
</p>
<p style="direction:rtl;">تأليفات مرحوم حاج ملّا مهدی نراقی جدّ حاج ميرزا کمال الدّين نراقی است
</p>
<p style="direction:rtl;">در محضر مبارک تلاوت کند در اين کتاب شرح مصائب و داستان شهادت
</p>
<p style="direction:rtl;">حضرت سيّد الشّهدأ امام حسين عليه السّلام مندرج است وقتيکه سيّد حسين
</p>
<p style="direction:rtl;">کتاب مزبور را ميخواند از استماع وقايع مؤلمه و مصائب کثيرهء حضرت
</p>
<p style="direction:rtl;">امام حسين عليه السّلام بحر احزان در قلب حضرت باب موّاج ميگشت در
</p>
<p style="direction:rtl;">حين استماع مصائب اشک حضرت باب جاری بود مصائب وارده بر حضرت
</p>
<p style="direction:rtl;">سيّد الشّهدأ عليه السّلام را استماع ميفرمودند و ضمناً از مصائب
</p>
<p style="direction:rtl;">و آلاميکه بر حسين موعود وارد خواهد شد بياد ميآوردند و چون بخاطر
</p>
<p style="direction:rtl;">مبارک ميگذشت که حسين موعود مصائبی شديدتر از حسين قبل تحمّل
</p>
<p style="direction:rtl;">خواهد فرمود و هنگاميکه باسم من يُظهِرُهُ اللّهُ ظاهر شود رنج و مشقّت
</p>
<p style="direction:rtl;">بی‌پايان از دشمنان بآن حضرت خواهد رسيد اشک حسرت از چشم مبارکش
</p>
<p style="direction:rtl;">جاری ميگشت و از تذکّر آن ايّام گريه و نالهء حضرتش بلند ميشد حضرت
</p>
<p style="direction:rtl;">باب در يکی از آثار مقدّسهء خود که در سنهء سِتّين از قلم مبارک نازل شده
</p>
<p style="direction:rtl;">ميفرمايند:
</p>
<p style="direction:rtl;">" يکسال قبل از اظهار امر در رؤيا چنين مشاهده کردم که سر مطهّر
</p>
<p style="direction:rtl;">امام حسين عليه السّلام از درختی آويخته است قطرات خون از آن ميچکيد
</p>
<p style="direction:rtl;">من نزديک آن درخت رفتم نهايت بهجت و سرور را داشتم که بچنين
</p>
<p style="direction:rtl;">موهبتی فائز شدم دو دست خودم را پيش بردم و در زير حلقوم بريدهء
</p>
<p style="direction:rtl;">مقدّس امام حسين که خون از آن ميچکيد نگاه داشتم مقداری خون در دست
</p>
<p style="direction:rtl;">ص ٢١٦
</p>
<p style="direction:rtl;">من جمع شد آنها را آشاميدم وقتيکه بيدار شدم خود را در عالم ديگر
</p>
<p style="direction:rtl;">مشاهده کردم روح الهی از تجلّی خويش جسم مرا ميگداخت و سرا پای مرا
</p>
<p style="direction:rtl;">انوار فيض خداوند فرو گرفته بود سروری الهی در خود ميديدم اسرار
</p>
<p style="direction:rtl;">وحی خداوندی با نهايت عظمت و جلال در مقابل چشم من مکشوف و پديدار
</p>
<p style="direction:rtl;">بود ." انتهی
</p>
<p style="direction:rtl;">چون محمّد شاه حضرت باب را در جبال آذربايجان محبوس ساخت
</p>
<p style="direction:rtl;">و چنين ظلم عظيمی را مرتکب گشت طولی نکشيد که نکبت و احزان از
</p>
<p style="direction:rtl;">جميع جهات او را احاطه نمود عزّت بذلّت تبديل شد و اجتماع فکر به
</p>
<p style="direction:rtl;">پريشانی و گرفتاری تحويل گشت هيچوقت نشده بود که محمّد شاه اين
</p>
<p style="direction:rtl;">همه گرفتاری داشته باشد از در و ديوار برای او بلايا و مصائب ميريخت
</p>
<p style="direction:rtl;">ارکان سلطنتش متزلزل گشت امنيّت مملکت از بين رفت رايت طغيان در
</p>
<p style="direction:rtl;">خراسان برافراشته شد اضطراب و پريشانی در سر تا سر مملکت فرمانروا
</p>
<p style="direction:rtl;">گشت شاه در آن اوقات عازم تسخير هرات بود و لکن اغتشاش داخلی او را
</p>
<p style="direction:rtl;">از اين فتح و ظفر مانع آمد اخبار اغتشاش خراسان بساير نقاط ايران نيز
</p>
<p style="direction:rtl;">سرايت کرد اهمال حاجی ميرزا آقاسی بی‌اندازه در اين قسمت مساعدت
</p>
<p style="direction:rtl;">مينمود همه جرأت پيدا کردند بتاراج و غارت مشغول شدند اغتشاش
</p>
<p style="direction:rtl;">خراسان هر روز شدّت ميافت مردم قوچان و بجنورد و شيروان با سالار
</p>
<p style="direction:rtl;">که بشاه ياغی شده بود همدست و همداستان بودند سالار پسر آصف
</p>
<p style="direction:rtl;">الدّوله، خالوی بزرگ شاه و فرمانفرمای خراسان بود محمّد شاه
</p>
<p style="direction:rtl;">پشت سر هم از طهران برای دفع سالار تجهيزات و لشکر ميفرستاد
</p>
<p style="direction:rtl;">شورشيان همه را شکست ميدادند جعفر قلی خان نامدار و امير ارسلان خان
</p>
<p style="direction:rtl;">پسر سالار در شکست قوای دولتی مدخليّت تامّه داشتند در جنگ شجاعتها
</p>
<p style="direction:rtl;">بروز ميدادند هر چه اسير از لشکريان دولتی ميگرفتند با نهايت قساوت
</p>
<p style="direction:rtl;">همه را مقتول ميساختند در اين اوقات ملّا حسين بشرويه‌ای در مشهد
</p>
<p style="direction:rtl;">ص ٢١٧
</p>
<p style="direction:rtl;">متوقّف و بتبليغ امر اللّه و هدايت نفوس مشغول و مألوف از آنهمه شورش
</p>
<p style="direction:rtl;">و غوغا و طغيان و يغما بيخبر و بنشر آثار رحمن سرگرم بود در اين بينها
</p>
<p style="direction:rtl;">خبر يافت که سالار قصد دارد او را ملاقات کند و بوسيلهء او بابيها را
</p>
<p style="direction:rtl;">بمساعدت و کمک خود بخواند چون اين خبر را شنيد قبل از اينکه سالار
</p>
<p style="direction:rtl;">او را احضار نمايد از مشهد خارج شد چون از دسائس و نوايای سيّئهء سالار
</p>
<p style="direction:rtl;">با خبر بود شبانه از مشهد با خادم خود قنبر علی خارج شد و پياده بطرف
</p>
<p style="direction:rtl;">طهران روانه گشتند مقصود ملّا حسين اين بود که بآذربايجان سفر کند
</p>
<p style="direction:rtl;">و در ماه ‌کو بحضور حضرت باب مشرّف شود اصحاب و پيروان چون از
</p>
<p style="direction:rtl;">خروج باب الباب از مشهد اطّلاع يافتند انواع وسائل لازمه و اسباب
</p>
<p style="direction:rtl;">ضروريه را تهيّه کردند و از دنبال باب الباب روانه شدند و چون بحضور
</p>
<p style="direction:rtl;">او رسيدند و آنچه را تهيّه ديده بودند تقديم کردند ملّا حسين فرمود من نذر
</p>
<p style="direction:rtl;">کرده‌ام که تمام مسافتی را که بين من و مولای من فاصله است پياده طی کنم
</p>
<p style="direction:rtl;">و تا بنذر خود وفا نکنم از تصميم خويش برنميگردم پيروان هر چه اصرار
</p>
<p style="direction:rtl;">کردند که مرکوب و مصروفی قبول کند ممکن نشد حتّی ميخواست قنبر علی
</p>
<p style="direction:rtl;">را نيز بمشهد برگرداند و خود بتنهائی عازم شود ولی آن خادم باوفا از
</p>
<p style="direction:rtl;">ملازمت حضور دست برنداشت و به اصرار زياد بالاخره باب الباب اجازه
</p>
<p style="direction:rtl;">فرمود که قنبر علی هم با او در اين سفر همراه باشد از خراسان تا طهران
</p>
<p style="direction:rtl;">در هر شهر و قريه‌ای که ميرسيد احبّاء چون با خبر ميشدند بحضورش مشرّف
</p>
<p style="direction:rtl;">ميگشتند و مرکوب و مصروف ميآوردند ولی باب الباب قبول نمی‌فرمود.
</p>
<p style="direction:rtl;">جناب کليم برای من نقل کردند که چون ملّا حسين بطهران رسيدند با
</p>
<p style="direction:rtl;">جمعی از احبّا بملاقات ايشان شتافتيم چه وجود مبارکی بود مجسّمهء
</p>
<p style="direction:rtl;">متانت و فضيلت و عصارهء مهر و رحمت بود وقتی که در محضرش بوديم
</p>
<p style="direction:rtl;">ما را باعمال نيک و رفتار پسنديده و ملازمت مکارم اخلاق سفارش می
</p>
<p style="direction:rtl;">فرمود ميگفت تا ميتوانيد بامر مبارک خدمت کنيد ايمان و ايقان باب
</p>
<p style="direction:rtl;">ص ٢١٨
</p>
<p style="direction:rtl;">الباب بدرجه‌ای بود که همه ما يقين کرديم با آن قوّت ايمان ميتواند يک تنه
</p>
<p style="direction:rtl;">بدون مساعدت هيچ کس امر مبارک را در مشرق و مغرب منتشر سازد ملّا
</p>
<p style="direction:rtl;">حسين در طهران بحضور مبارک حضرت بهاءاللّه مشرّف شده و از آنجا
</p>
<p style="direction:rtl;">عزيمت آذربايجان نمودند در شب عيد نوروز سال ١٢٦٤ هجری که روز
</p>
<p style="direction:rtl;">سيزدهم ماه ربيع الثّانی و چهارمين نوروز بعد از اظهار امر مبارک بود
</p>
<p style="direction:rtl;">بماه ‌کو رسيدند شب قبل از وصول ملّا حسين بماه‌ کو علی خان ماکوئی
</p>
<p style="direction:rtl;">خوابی ديد مشارٌ اليه خواب خود را اينطور بيان کرده که در رؤيا مشاهده
</p>
<p style="direction:rtl;">کردم بمن خبر دادند حضرت رسول اللّه قصد دارند بماه کو تشريف بياورند
</p>
<p style="direction:rtl;">و از سيّد باب ديدنی کنند و بآن حضرت عيد نوروز را تبريک و تهنيت
</p>
<p style="direction:rtl;">گويند چون اين خبر را شنيدم با نهايت سرعت دويدم تا بحضور رسول اللّه
</p>
<p style="direction:rtl;">برسم و مراتب خضوع و عبوديّت خود را بمحضر مبارکش تقديم کنم با
</p>
<p style="direction:rtl;">نهايت شادمانی از کنار رودخانه دوان دوان ميرفتم بعد از اينکه يک
</p>
<p style="direction:rtl;">ميدانی دور شدم بپلی رسيدم ديدم دو نفر بطرف من ميايند دانستم يکی
</p>
<p style="direction:rtl;">از آنها حضرت رسول و ديگری يکی از اصحاب باوفای اوست با سرعت
</p>
<p style="direction:rtl;">روان شدم که خود را باقدام او بيندازم و دامن عبای او را ببوسم ناگهان
</p>
<p style="direction:rtl;">بيدار شدم چقدر مسرور بودم نشاط سراپای مرا احاطه کرده بود خيال
</p>
<p style="direction:rtl;">ميکردم در ميان بهشت هستم يقين کردم که آنچه را ديدم رؤيای صادقه
</p>
<p style="direction:rtl;">است لذا برخاستم وضو گرفتم و نماز خواندم بهترين لباسهای خود را
</p>
<p style="direction:rtl;">پوشيدم عطر و گلاب استعمال کردم و پياده بهمان نقطه‌ای که در خواب
</p>
<p style="direction:rtl;">حضرت رسول ( ص ) را ديده بودم روانه شدم و بيکی از نوکرها گفتم سه
</p>
<p style="direction:rtl;">رأس از بهترين اسبها زين و يراق کند و از دنبال من بسر پل بيآورد هنگام
</p>
<p style="direction:rtl;">طلوع آفتاب بود که خودم تنها از منزل بيرون آمدم و از شهر بيرون
</p>
<p style="direction:rtl;">رفتم و بطرف پل از کنار نهر روان شدم هنوز به پل نرسيده بودم ناگاه از
</p>
<p style="direction:rtl;">دور منظره‌ای ديدم و تعجّب سراپای مرا فرو گرفت ديدم همان دو نفری را
</p>
<p style="direction:rtl;">ص ٢١٩
</p>
<p style="direction:rtl;">که در خواب مشاهده کرده بودم بجانب من ميآيند يکی جلو و ديگری در
</p>
<p style="direction:rtl;">دنبال بود چون بآنها رسيدم بی‌اختيار خود را بپای آنکه خيال ميکردم
</p>
<p style="direction:rtl;">رسول اللّه است انداختم و با نهايت اخلاص اقدام او را بوسه زدم و درخواست
</p>
<p style="direction:rtl;">کردم که هر دو سوار شوند آنکه در جلو بود گفت من نذر کرده‌ام که تمام راه
</p>
<p style="direction:rtl;">را پياده بپيمايم از اين جهت سوار نخواهم شد مقصودم اينست که بالای
</p>
<p style="direction:rtl;">کوه بروم و شخص جليلی که در آنجا محبوس است زيارت کنم مشاهدهء
</p>
<p style="direction:rtl;">آن رؤيا و تعبير آن بزودی سبب شد که علی خان نسبت بحضرت باب
</p>
<p style="direction:rtl;">توجّه و احترامش بيشتر شد و بصدق ادّعای آن حضرت يقين حاصل کرد با
</p>
<p style="direction:rtl;">کمال خضوع بملازمت ملّا حسين تا در قلعه رفت حضرت اعلی دم قلعه
</p>
<p style="direction:rtl;">ايستاده بودند ملّا حسين را چون نظر بر حضرت باب افتاد بی‌اختيار
</p>
<p style="direction:rtl;">بآن حضرت تعظيم کرد و بی‌حرکت در جای خود ايستاد حضرت باب او را
</p>
<p style="direction:rtl;">در آغوش کشيدند و با کمال اشتياق با او معانقه نمودند دستش را در
</p>
<p style="direction:rtl;">دست خود گرفتند و بطرف اطاق خود روان شدند آنگاه امر فرمودند جشن
</p>
<p style="direction:rtl;">نوروز منعقد شود و اجازه فرمودند احبّا بمحضر مبارک مشرّف شوند انواع
</p>
<p style="direction:rtl;">ميوه و شيرينی در محضر مبارک آوردند حضرت باب بدست خود از آن
</p>
<p style="direction:rtl;">ص ٢٢٠
</p>
<p style="direction:rtl;">شيرينی‌ها و ميوه‌ها بحاضرين مرحمت فرمودند چند دانه سيب و به
</p>
<p style="direction:rtl;">بملّا حسين دادند و فرمودند اين ميوه‌های لذيذ را از ارض جنّت يعنی
</p>
<p style="direction:rtl;">ميلان اسم اللّه الفاتق، محمّد تقی برای جشن نوروز مخصوصاً فرستاده
</p>
<p style="direction:rtl;">است تا آنوقت بجز سيّد حسين يزدی و برادرش کسی ديگری اجازه نداشت
</p>
<p style="direction:rtl;">که شب را در محضر حضرت باب در ميان قلعه بسر ببرد ولی عليخان در
</p>
<p style="direction:rtl;">آنروز بحضور حضرت باب مشرّف شد و عرض کرد اگر ارادهء مبارک باشد
</p>
<p style="direction:rtl;">که ملّا حسين شب را در قلعه بماند بهيچ وجه مانعی نيست من از خود
</p>
<p style="direction:rtl;">اراده ای ندارم هر چه بفرمائيد اطاعت ميکنم تا هر وقت که ميل داشته باشيد
</p>
<p style="direction:rtl;">ملّا حسين ميتواند در قلعه بماند.
</p>
<p style="direction:rtl;">پيروان حضرت باب پشت سر هم دسته دسته بماکو ميآمدند و بدون
</p>
<p style="direction:rtl;">هيچ مانعی بحضور مبارک مشرّف ميشدند.
</p>
<p style="direction:rtl;">يکروز حضرت باب ببام قلعه تشريف بردند ملّا حسين در حضور
</p>
<p style="direction:rtl;">مبارک بود حضرت اعلی بتماشای مناظر اطراف قلعه مشغول شدند در
</p>
<p style="direction:rtl;">مغرب قلعه رود ارس در مجرای مخصوص خود جاری بود و سير مار پيچ آن
</p>
<p style="direction:rtl;">رود از پشت بام بخوبی آشکار بود حضرت باب بملّا حسين فرمودند اين
</p>
<p style="direction:rtl;">همان رود و ساحل آن همان ساحلی است که حافظ در شعر خود بدان اشاره
</p>
<p style="direction:rtl;">کرده و گفته:
</p>
<p style="direction:rtl;">ای صبا گر بگذری بر ساحل رود ارس
</p>
<p style="direction:rtl;">بوسه زن بر خاک آن واديّ و مشکين کن نفس
</p>
<p style="direction:rtl;">بيت سلمی را که بادش هر دم از ما صد سلام
</p>
<p style="direction:rtl;">پر نوای ساربان بينی و آهنگ جرس
</p>
<p style="direction:rtl;">بعد فرمودند ايّام اقامت شما در اينجا نزديک است تمام شود رود ارس را که
</p>
<p style="direction:rtl;">مشاهده نمودی و اگر ممکن بود بيش از اين با من باشی بيت سلمی را نيز
</p>
<p style="direction:rtl;">بتو نشان ميدادم ( مقصود مبارک از بيت سلمی نقطه‌ايست نزديک چهريق
</p>
<p style="direction:rtl;">ص ٢٢١
</p>
<p style="direction:rtl;">که ترکها آنرا سلماس ميگويند ) بعد حضرت باب فرمودند روح القدس
</p>
<p style="direction:rtl;">گاهی بزبان شعرا ناطق ميگردد و مطالبی بلسان آنها جاری ميسازد که
</p>
<p style="direction:rtl;">غالباً خود آنها مقصود اصلی و منظور واقعی را نميدانند اين شعر هم از
</p>
<p style="direction:rtl;">آنجمله است که روح الامين بلسان شاعر جاری ساخته:
</p>
<p style="direction:rtl;">شيراز پر غوغا شود شکّر لبی پيدا شود
</p>
<p style="direction:rtl;">ترسم که آشوب لبش بر هم زند بغداد را
</p>
<p style="direction:rtl;">معنی حقيقی اين شعر هنوز مخفی و مستور است و در سنهء بعد حين واضح
</p>
<p style="direction:rtl;">و آشکار خواهد شد بعد اين حديث معروف را بيان فرمودند که " اِنِّ لِلّهِ
</p>
<p style="direction:rtl;">کنوزاً تَحتَ العَرشِ مَفاتِيحُها اَلسِنَةُ الشُّعَرَاءِ "
</p>
<p style="direction:rtl;">پس از آن وقايع آينده را يکايک برای ملّا حسين بيان فرمودند و باو
</p>
<p style="direction:rtl;">سفارش کردند که باحدی آنچه را شنيده اظهار نکند و فرمودند عنقريب ما
</p>
<p style="direction:rtl;">را از اين زندان بنقطهء ديگر انتقال ميدهند و تو در بين راه قبل از وصول
</p>
<p style="direction:rtl;">بمقصد خبر انتقال ما را از ماه ‌کو خواهی شنيد.
</p>
<p style="direction:rtl;">رمز اين بيان مبارک بزودی آشکار شد زيرا اشخاصيکه مراقب رفتار
</p>
<p style="direction:rtl;">و اعمال عليخان بودند جميع وقايع را بتفصيل برای حاجی ميرزا آقاسی
</p>
<p style="direction:rtl;">نوشتند و اخلاص عليخان را نسبت بسيّد باب از هر جهت شرح دادند و از
</p>
<p style="direction:rtl;">جمله مطالبی که نوشتند اين بود که عليخان با محبوس خود شب و روز
</p>
<p style="direction:rtl;">محشور است و باندازه‌ای فريفتهء باب گرديده که ميخواست دختر خودش
</p>
<p style="direction:rtl;">را بسيّد باب بدهد و خيلی در اين مطلب اصرار داشت ولی سيّد باب قبول
</p>
<p style="direction:rtl;">نکرد عليخان اصرار را از حدّ بدر برد و چون سيّد باب قبول نميکرد
</p>
<p style="direction:rtl;">ملّا حسين بشرويه‌ای را که برای زيارت باب آمده بود واسطه کرد ولی باب
</p>
<p style="direction:rtl;">راضی نشده و کوشش عليخان ثمری نبخشيد از اين جا ميتوانيد شدّت
</p>
<p style="direction:rtl;">ارادت عليخان را نسبت بسيّد باب درک کنيد زيرا چندی قبل شاه همين
</p>
<p style="direction:rtl;">دختر را ميخواست از عليخان برای وليعهد بگيرد عليخان حاضر نشد
</p>
<p style="direction:rtl;">ص ٢٢٢
</p>
<p style="direction:rtl;">و ببهانهء اينکه چون خويشاوندان مادر اين دختر همه سنی متعصّب هستند
</p>
<p style="direction:rtl;">و ممکن است بخشم و غضب بيايند و دختر مرا بکشند از دادن دختر خود
</p>
<p style="direction:rtl;">بوليعهد صرفنظر کرد ولی نهايت اصرار را داشت که همان دختر را بسيّد
</p>
<p style="direction:rtl;">باب بدهد.
</p>
<p style="direction:rtl;">باری اين اخبار و اطّلاعات مخالفين و مراقبين عليخان سبب آشفتگی
</p>
<p style="direction:rtl;">فکر صدر اعظم گرديد اين وزير باندازه‌ای خشمناک شد که فوراً امر کرد
</p>
<p style="direction:rtl;">حضرت باب را از ماه‌ کو بچهريق انتقال دهند بيست روز پس از نوروز
</p>
<p style="direction:rtl;">حضرت باب با مردم ماه ‌کو که در مدّت نه ماه حبس آن حضرت در آنجا کاملاً
</p>
<p style="direction:rtl;">بعظمت و جلالت و طهارت اخلاق حضرتش آگاه بودند خدا حافظی فرمودند
</p>
<p style="direction:rtl;">ملّا حسين هنوز در تبريز بود که خبر انتقال حضرت باب را از ماه‌ کو
</p>
<p style="direction:rtl;">بچهريق استماع کرد و وقوع آنچه را که حضرت باب در ايّام تشرّف او
</p>
<p style="direction:rtl;">بساحت اقدس باو فرموده بودند مشاهده نمود.
</p>
<p style="direction:rtl;">حضرت باب وقتيکه ميخواستند ملّا حسين را مرخّص کنند باو
</p>
<p style="direction:rtl;">فرمودند تو از خراسان تا اينجا تمام راه را پياده پيمودی اينک نيز بايد
</p>
<p style="direction:rtl;">پياده بنقطهء مقصود رهسپار شوی دوران اسب سواری تو هنوز نرسيده،
</p>
<p style="direction:rtl;">وقتی خواهد رسيد، داستان اسب سواری تو و جرأت و شجاعتی که از تو
</p>
<p style="direction:rtl;">بروز خواهد کرد تا آن درجه شگفت آور خواهد بود که اهل ملکوت جاودانی
</p>
<p style="direction:rtl;">را نيز دچار تعجّب و حيرت خواهد ساخت بايد چنان شجاع و دلير باشی که
</p>
<p style="direction:rtl;">خط نسخ بر اسامی دليران گذشته بکشی از اينجا که بروی بشهر خوی توجّه
</p>
<p style="direction:rtl;">نما و از آنجا باروميّه و مراغه و ميلان و تبريز و زنجان و قزوين و طهران
</p>
<p style="direction:rtl;">سفر کن احبّا را ملاقات نما پيغام محبّت و لطيفهء عنايت مرا بجميع آنها
</p>
<p style="direction:rtl;">برسان سعی کن آتش محبّت جمال الهی را در قلوب آنان مشتعل سازی
</p>
<p style="direction:rtl;">بآنها تأکيد شديد نما که در ايمان و ديانت ثابت و مستقيم باشند از طهران
</p>
<p style="direction:rtl;">بايد بطرف مازندران روانه شوی در مازندران گنج پنهان خداوندی را
</p>
<p style="direction:rtl;">ص ٢٢٣
</p>
<p style="direction:rtl;">خواهی يافت آن گنج پنهان را که شناختی ترا بکارهای بزرگ مأمور خواهد
</p>
<p style="direction:rtl;">ساخت آن مأموريّتها خيلی عظيم است هيچ امری از اوّل دنيا در عظمت
</p>
<p style="direction:rtl;">و بزرگی آن مأموريّتها که بتو خواهد داد مقابله نتوان کرد تا آنجا نرسی از
</p>
<p style="direction:rtl;">کيفيّت اين مأموريتها مطّلع نخواهی شد چون بمازندران رسيدی از حقيقت
</p>
<p style="direction:rtl;">امر کاملاً با خبر خواهی گشت .
</p>
<p style="direction:rtl;">صبح روز نهم بعد از عيد نوروز ملّا حسين از محضر مبارک بامر
</p>
<p style="direction:rtl;">آن حضرت مرخّص شده از راهيکه دستور فرموده بودند بجانب مازندران
</p>
<p style="direction:rtl;">روانه گشت حضرت اعلی در حين خدا حافظی با قنبر علی باو فرمودند
</p>
<p style="direction:rtl;">قنبر علی سابق افتخار ميکرد و آروز داشت که در دنيا بماند تا امروز را که
</p>
<p style="direction:rtl;">آقای او حتّی در آن ايّام اشتياق مشاهدهء اين ايّام را داشت ببيند زيرا آقای
</p>
<p style="direction:rtl;">قنبر سابق در مقام اظهار اشتياق بمشاهدهء اين ايّام ميفرمود : آه و اشوقا
</p>
<p style="direction:rtl;">لِرُؤيَةِ اِخوَانيَ الذَّينَ يأتُونَ مِن بَعدی ...
</p>
<p style="direction:rtl;">ص ٢٢٤
</p>
<p style="direction:rtl;">فصل چهاردهم
</p>
<p style="direction:rtl;">سفر ملّا حسين بمازندران
</p>
<p style="direction:rtl;">وقتيکه ملّا حسين ميخواست از ماه‌ کو سفر کند عليخان از او
</p>
<p style="direction:rtl;">در خواست کرد که چند روز صبر کند تا وسايل سفر او را از هر جهت مهيّا
</p>
<p style="direction:rtl;">سازد هر چه عليخان اصرار کرد ملّا حسين قبول نفرمود و بيدر‌نگ پياده
</p>
<p style="direction:rtl;">براه افتاد در هر شهر و قريه‌ای که ميرسيد توقّف ميفرمود احبّاء را
</p>
<p style="direction:rtl;">ملاقات ميکرد پيغام مبارک را بآنها ميرساند همه را بشجاعت
</p>
<p style="direction:rtl;">تشويق و باستقامت دلالت ميکرد در طهران بحضور حضرت بهاءاللّه
</p>
<p style="direction:rtl;">مشرّف شد و از آن منبع فيض فيوضات کثيره‌ای اخذ نمود و ذخيره ساخت
</p>
<p style="direction:rtl;">اين ذخائر روحانيّه بود که در مواقع خطر و روزگار پر محن و آلاميکه بعداً
</p>
<p style="direction:rtl;">برای او پيش آمد او را ثابت قدم و مسرور و خرّم نگاه ميداشت و شجاعت
</p>
<p style="direction:rtl;">و جرأت بسياری در هر مرحله برای او ايجاد مينمود از طهران بجانب
</p>
<p style="direction:rtl;">مازندران رهسپار گرديد تا هر چه زودتر بگنج پنهانيکه حضرت باب باو
</p>
<p style="direction:rtl;">وعده داده بودند برسد.
</p>
<p style="direction:rtl;">در آن ايّام قدّوس در شهر بارفروش سکونت داشت و در منزلی که
</p>
<p style="direction:rtl;">متعلّق بپدرش بود زندگی مينمود با طبقات مختلفهء مردم معاشرت ميکرد
</p>
<p style="direction:rtl;">همه او را دوست ميداشتند و از حسن رفتار و کثرت معلومات و اتّساع
</p>
<p style="direction:rtl;">دايرهء معارفش در عجب بودند ملّا حسين پس از ورود ببارفروش بمنزل
</p>
<p style="direction:rtl;">جناب قدّوس ورود نمود قدّوس از ورود او مسرور شد و با کمال محبّت از
</p>
<p style="direction:rtl;">باب الباب پذيرائی کرد برای حصول راحت ميهمانش از هيچ چيز خود
</p>
<p style="direction:rtl;">داری نمينمود و خدمات مهمان خود را شخصاً انجام ميداد وقتيکه ملّا حسين
</p>
<p style="direction:rtl;">وارد شد قدّوس پای او را شستشو داد و گرد و خاک سفر را از لباس او دور
</p>
<p style="direction:rtl;">کرد احبّاء که به ملاقات او آمدند در محضر آنان نسبت بملّا حسين نهايت
</p>
<p style="direction:rtl;">ص ٢٢٥
</p>
<p style="direction:rtl;">احترام را مجرا داشت و نسبت باو اظهار خضوع مينمود شب اوّل ورود
</p>
<p style="direction:rtl;">ملّا حسين قدّوس باعزاز ورود او جمعی از احبّاء را دعوت کرد و ضيافت
</p>
<p style="direction:rtl;">شايسته‌ای از آنها بنمود.
</p>
<p style="direction:rtl;">چون مجلس بپايان رسيد و مدعوّين هر يک بمنزل خود برگشتند قدّوس
</p>
<p style="direction:rtl;">از باب الباب شرح مسافرتش را بماه ‌کو جويا شد باب الباب گفت در مدّت
</p>
<p style="direction:rtl;">نه روز که در ماه ‌کو بحضور باب مشرّف بودم مطالب متفرّقهء زياد فرمودند
</p>
<p style="direction:rtl;">ولکن دستور مخصوصی برای تبليغ امر بمن ندادند وقتيکه ميخواستم
</p>
<p style="direction:rtl;">مرخّص شوم فرمودند بهر شهر و قريه‌ای که ميرسی احبّاء را ملاقات کن
</p>
<p style="direction:rtl;">و پيام محبّت مرا بآنها برسان پس از ورود بطهران بجانب مازندران
</p>
<p style="direction:rtl;">عزيمت کن در مازندران گنج پنهان الهی بر تو مکشوف خواهد شد و آن گنج
</p>
<p style="direction:rtl;">مستور دستورات لازمه را بتو خواهد داد من همين قدر فهميدم که پس از
</p>
<p style="direction:rtl;">چندی امر باب در نهايت عظمت و جلال شهرت و اشتهار خواهد يافت
</p>
<p style="direction:rtl;">و روزی ميرسد که من ناتوان در راه خدمت امر عظيمش فدا خواهم گشت
</p>
<p style="direction:rtl;">و نقد جان را نثار مقدم مبارکش خواهم نمود. اين مطلب را از آنجا فهميدم
</p>
<p style="direction:rtl;">که در حين مرخّص شدن وعدهء تشرّف بحضور مبارکش را برای مرتبهء ديگر
</p>
<p style="direction:rtl;">بمن نفرمودند با آنکه در گذشتهء ايّام هر وقت بحضور مبارک مشرّف
</p>
<p style="direction:rtl;">ميشدم در حين مرخّصی بمن ميفرمودند باز هم مشرّف خواهی شد و به لقأ
</p>
<p style="direction:rtl;">فائز خواهی گشت ولی ايندفعه در اين خصوص چيزی نفرمودند از اينجهت
</p>
<p style="direction:rtl;">يقين دارم که ديگر در اين دنيا بمحضر مبارک مشرّف نخواهم شد. از جمله
</p>
<p style="direction:rtl;">کلماتيکه در وقت مرخّص شدن بمن فرمودند اين بود که عنقريب بمشهد فدا
</p>
<p style="direction:rtl;">خواهی شتافت خود را آماده کن و مهيّا باش دامن سعی و کوشش بر کمر
</p>
<p style="direction:rtl;">زن مقام شهادت برای تو مقدّر شده سعی کن که هيچ مطلبی تو را از اين
</p>
<p style="direction:rtl;">مقام و وصول بدين درجهء عظيمه مانع نشود وقتيکه به رتبهء شهادت فائز
</p>
<p style="direction:rtl;">شدی بفيض لقا مشرّف خواهی شد زيرا من هم پس از تو خواهم آمد.
</p>
<p style="direction:rtl;">ص ٢٢٦
</p>
<p style="direction:rtl;">قدّوس پرسيد آيا از آثار مبارکهء حضرت باب چيزی همراه داری؟ باب
</p>
<p style="direction:rtl;">الباب جواب داد از آثار مبارکه چيزی همراه من نيست قدّوس کتاب خطی
</p>
<p style="direction:rtl;">باو دادند و فرمودند بعضی ازصفحات اين کتاب را مطالعه کنيد ملّا حسين
</p>
<p style="direction:rtl;">قريب يک صفحه از آن کتاب را که خواند تغيير عجيبی در وجودش حاصل
</p>
<p style="direction:rtl;">گشت و آثار حيرت و دهشت از سيمايش پديدار شد کلماتيکه در آن کتاب
</p>
<p style="direction:rtl;">مسطور بود قلب او را تسخير کرد تأثيرش عجيب و نفوذی شديد در وجودش
</p>
<p style="direction:rtl;">حاصل شد زبان بمدح و تمجيد آن کلمات فصيحه و جملات بليغه گشود و در
</p>
<p style="direction:rtl;">حينی که کتاب را از دستش بزمين ميگذاشت فرمود سر چشمه‌ای که مؤلّف
</p>
<p style="direction:rtl;">اين کتاب از آن استفاضه نموده وحی الهی و منبع اصلی است ربطی بمنابع
</p>
<p style="direction:rtl;">معارف و علوم علما و دانشمندان معمولی ندارد من اقرار ميکنم که اين
</p>
<p style="direction:rtl;">کلمات در نهايت درجهء شرافت و اعتلاء است بجميع مطالب مندرجه در آن
</p>
<p style="direction:rtl;">با نهايت يقين اعتراف و اذعان مينمايم قدّوس در مقابل اين سخنان باب
</p>
<p style="direction:rtl;">الباب ساکت بود ملّا حسين از سکوت و آثار ظاهره در سيمای قدّوس دانست
</p>
<p style="direction:rtl;">که صاحب اين آيات و کلمات شخص قدّوس است بی‌اختيار از جا برخاست
</p>
<p style="direction:rtl;">و در آستانهء در بايستاد و با خضوع تمام و احترام کامل گفت گنج پنهانيرا
</p>
<p style="direction:rtl;">که حضرت باب بمن وعده فرموده بودند آشکار شد آلان در مقابل چشم من
</p>
<p style="direction:rtl;">قرار دارد شکّ و حيرت من زايل گشت اگر چه مولای محبوب ما در اين ايّام
</p>
<p style="direction:rtl;">در قلعهء چهريق محبوس است و ليکن مظهر قوّت و آيت جلالت و عظمت او
</p>
<p style="direction:rtl;">اينک در مقابل چشم من واضح و آشکار و مرآت عظمت و قدرتش در اين
</p>
<p style="direction:rtl;">حين برای من مکشوف و پديدار است.
</p>
<p style="direction:rtl;">حاجی ميرزا آقاسی بيچاره که با وجود نهايت حمق و نادانی خود را
</p>
<p style="direction:rtl;">عاقل و دانا ميپنداشت خيال کرد که بواسطهء نفی و سرگونی حضرت باب
</p>
<p style="direction:rtl;">بدورترين نقطهء مملکت ايران و حبس آن بزرگوار در جبال آذربايجان
</p>
<p style="direction:rtl;">ميتواند از سرعت و پيشرفت امر اللّه جلوگيری کند و نار محبّت الهيّه را
</p>
<p style="direction:rtl;">ص ٢٢٧
</p>
<p style="direction:rtl;">که در قلوب پيروانش مشتعل بود خاموش سازد غافل از اينکه مرکز انوار
</p>
<p style="direction:rtl;">را چون بر قلّهء کوه نهند شهرتش جهانگير گردد و انوارش بجميع اطراف
</p>
<p style="direction:rtl;">بتابد همه او را بينند و از پرتوش مهتدی شوند سوء تدبير اين وزير نادان
</p>
<p style="direction:rtl;">او را بکاری وادار کرد که بر خلاف مقصود خود نتيجه گرفت آتش امر که
</p>
<p style="direction:rtl;">خاموش نشد بجای خود عمل اين وزير نادان سبب شد که اشتهارش
</p>
<p style="direction:rtl;">بيشتر و دائره‌اش وسيعتر گرديد.
</p>
<p style="direction:rtl;">از طرف ديگر ايمان ملّا حسين بامر عظيم وقيامش برای خدمت و نشر
</p>
<p style="direction:rtl;">آن تعاليم از مؤيّدات مهمّهء اثبات صحّت ادّعای حضرت باب بود زيرا
</p>
<p style="direction:rtl;">نفوسيکه ملّا حسين را ميشناختند و از شجاعت و خلوص و انقطاع و لطف
</p>
<p style="direction:rtl;">اطوارش با خبر بودند عموماً ببزرگواری او اقرار مينمودند شهرت
</p>
<p style="direction:rtl;">و عظمت ملّا حسين بدرجه‌ای بود که فی المثل اگر بعد از صعود سيّد کاظم
</p>
<p style="direction:rtl;">رشتی خود را قائم موعود ميناميد همهء پيروان سيّد دعوتش را اجابت
</p>
<p style="direction:rtl;">مينمودند و در مقابل او سر تسليم فرود ميآوردند چنانکه ملّا محمّد ممقانی
</p>
<p style="direction:rtl;">که از شاگردان شيخ و سيّد بود و از علمای شهير محسوب ميشد علنی گفته
</p>
<p style="direction:rtl;">بود اگر ملّا حسين بجای سيّد باب ادّعای قائميّت ميکرد من پيش از همه
</p>
<p style="direction:rtl;">و بدون درنگ بصدق گفتارش اقرار ميکردم و اوّلين کسيکه باو مؤمن
</p>
<p style="direction:rtl;">ميشد من بودم زيرا اين شخص در حسن اخلاق و اتّساع علم و معارف بی‌نظير
</p>
<p style="direction:rtl;">است اگر او ادّعا ميکرد من شخصاً برای نشر دعوتش قيام مينمودم
</p>
<p style="direction:rtl;">و بتبليغ امرش ميپرداختم و آن را بشرق و غرب عالم منتشر ميکردم
</p>
<p style="direction:rtl;">افسوس که اين شخص جليل بجای آنکه خود ادّعا کند در مقابل ديگری خاضع
</p>
<p style="direction:rtl;">شد از اين جهت بگفتارش اعتماد نکردم و دعوتش را نپذيرفتم و حاج
</p>
<p style="direction:rtl;">محمّد باقر رشتی وقتيکه در اصفهان با ملّا حسين مواجه شد و قدرت او
</p>
<p style="direction:rtl;">را در حلّ مشکلات و کشف معضلات مشاهده نمود چنين گفت من تا کنون
</p>
<p style="direction:rtl;">خيال ميکردم که ميتوانم سيّد کاظم رشتی را مجاب کنم ولی وقتيکه با يک
</p>
<p style="direction:rtl;">ص ٢٢٨
</p>
<p style="direction:rtl;">نفر از شاگردان او رو برو شدم و اطّلاعات واسعه و قدرت بيان و فصاحت
</p>
<p style="direction:rtl;">گفتار او را ديدم بخطای فکر خود آگاه گشتم زيرا مادام که از مجاب ساختن
</p>
<p style="direction:rtl;">يکی از شاگردان او عاجز شدم دانستم که مجاب کردن استاد او از محالات
</p>
<p style="direction:rtl;">است چه استادی است که اينطور شاگردی تربيت کرده قدرت برهان و قوّت
</p>
<p style="direction:rtl;">دلائل ملّا حسين بقدری بود که اگر روز را شب ميخواند در مقابل دلائلی که
</p>
<p style="direction:rtl;">برای اين منظور اقامه ميکرد مرا جز تصديق چاره نبود.
</p>
<p style="direction:rtl;">همين ملّا حسينی که اين همه امثال علمای مزبور از او تعريفها کرده‌اند
</p>
<p style="direction:rtl;">و علم و دانش او را ستوده‌اند در شب پنجم جمادی وقتيکه بحضور
</p>
<p style="direction:rtl;">حضرت باب مشرّف شد خود را موجودی ضعيف و شخصی عاجز و ناتوان
</p>
<p style="direction:rtl;">ديد در مقابل عظمت امرش خاضع شد با آنکه در ابتدای امر خيال ميکرد
</p>
<p style="direction:rtl;">انکار و ردّ دلائل و براهين تاجرزاده‌ای شيرازی برای او آسان‌ترين کار
</p>
<p style="direction:rtl;">است ولی وقتيکه خود را عجز صرف و او را قدرت محض مشاهده نمود در
</p>
<p style="direction:rtl;">ساحت اقدسش خاضع شد از همهء شئون خويش چشم پوشيد و سبحات جلال
</p>
<p style="direction:rtl;">را دريد و بخدمت امر محبوب قيام نمود و مورد عنايات بسيار گشت
</p>
<p style="direction:rtl;">حالا که در مازندران بحضور قدّوس رسيد و آثار مقدّسهء او را ديد بعظمت
</p>
<p style="direction:rtl;">مقام قدّوس و اهمّيّت مرتبهء خاصّهء او پی برد در مقابل فضائل الهيّه، که از
</p>
<p style="direction:rtl;">روح توانای آن جوان متجلّی و ظاهر بود بی‌اندازه خود را حقير و ناچيز
</p>
<p style="direction:rtl;">مشاهده نمود قدّوس بمنزلهء آينهء صافی بود که اشعهء آفتاب ظهور مولای
</p>
<p style="direction:rtl;">محبوب در آن مرآت منعکس گرديده و در آن وقت چشم باب الباب را خيره
</p>
<p style="direction:rtl;">ساخت بر خود لازم ديد و واجب شمرد که بايد بر اثر قدّوس مشی نمايد
</p>
<p style="direction:rtl;">و بارادهء او عمل کند هميشه سلامتی او را تا جائيکه ميتواند و قوّتش
</p>
<p style="direction:rtl;">اقتضا ميکند بر هر چيز مقدّم دارد. در آن شب قلباً با قدّوس پيمان
</p>
<p style="direction:rtl;">خدمت بست و تا آخرين لحظهء حيات خود در وعدهء خويش ثابت و بمراسم
</p>
<p style="direction:rtl;">پيمان عامل بود خيلی مسرور و شادمان بود که فضل الهی شامل حال او
</p>
<p style="direction:rtl;">ص ٢٢٩
</p>
<p style="direction:rtl;">گشته و خداوند او را از ميان سايرين بموهبت معرفت گنج پنهان اختصاص
</p>
<p style="direction:rtl;">داده.
</p>
<p style="direction:rtl;">باری باب الباب پس از عرفان قدّوس بانجام مراسم خدمتش قيام کرد
</p>
<p style="direction:rtl;">احبّاء که روز بعد بمنزل قدّوس آمدند از تغيير وضع رفتار و اوضاعيکه
</p>
<p style="direction:rtl;">ديروز مشاهده نموده بودند خيلی متعجّب شدند ديروز ديده بودند که
</p>
<p style="direction:rtl;">ملّا حسين در صدر مجلس نشسته و لب بسخن گشاده و قدّوس در محضر او
</p>
<p style="direction:rtl;">برای انجام خدمات آماده است امّا امروز کاملا بر عکس بود زيرا قدّوس
</p>
<p style="direction:rtl;">را ديدند که در صدر مجلس جالس گشته و ملّا حسين که مشمول عواطف
</p>
<p style="direction:rtl;">و احترام قدّوس بود دم در ايستاده و با نهايت خضوع منتظر دستور قدّوس
</p>
<p style="direction:rtl;">است از مشاهدهء اين حال همه متعجّب شدند ولی از علّت اصلی غافل بودند
</p>
<p style="direction:rtl;">قدّوس بباب الباب فرمود همين ساعت بايد برای انجام مأموريتی که
</p>
<p style="direction:rtl;">بتو ميدهم آماده شوی ميخواهم ترا بمحضر علمای اين شهر بفرستم بايد
</p>
<p style="direction:rtl;">بروی امر مبارک را به سعيد العلمأ ابلاغ نمائی اين شخص خيلی بد سرشت
</p>
<p style="direction:rtl;">و ستمکار است همّت گماشته که نور الهی را خاموش کند پيروان او نيز
</p>
<p style="direction:rtl;">برای اجرای منظور او صف بسته‌اند مطمئنّ باش که از آنها ضرری متوجّه
</p>
<p style="direction:rtl;">نخواهد شد بدون خوف و ترس بايد صف پيروان سعيد العلمأ را بر هم زنی
</p>
<p style="direction:rtl;">و امتياز امر اعظم را از هر جهت برای آنها ثابت کنی سلاح تو در مقابل اين
</p>
<p style="direction:rtl;">مظاهر فرعونيّه، موسی وار عصای حکمت و قوّت الهيّه است با اين ثُعبان
</p>
<p style="direction:rtl;">مبين خيل شياطين را پراکنده ساز و ريسمانهای ساحرين تبهکار را معدوم
</p>
<p style="direction:rtl;">و نابود کن بفضل الهی متّکی شو " تقوای خالص پيشه کن و از ما سوی اللّه
</p>
<p style="direction:rtl;">انديشه منما " پس از آنکه امر مبارک را در مجمع علما بسعيد العلمأ ابلاغ
</p>
<p style="direction:rtl;">نمودی بجانب خراسان روانه شو و در شهر مشهد منزلی بنا کن و از هر
</p>
<p style="direction:rtl;">گونه اثاث و اسباب که برای پذيرائی واردين لازم و واجب است فراهم نما
</p>
<p style="direction:rtl;">منهم عنقريب به مشهد عزيمت خواهم کرد و در آن منزل ساکن خواهم شد تا
</p>
<p style="direction:rtl;">ص ٢٣٠
</p>
<p style="direction:rtl;">آنکه طالبين هدايت را دلالت نمائيم و گمگشتگان در باديهء ضلالت را بسر
</p>
<p style="direction:rtl;">چشمهء حيات جاودانی راهنمائی کنيم.
</p>
<p style="direction:rtl;">ملّا حسين بر حسب امر قدّوس روز ديگر در هنگام طلوع آفتاب برای
</p>
<p style="direction:rtl;">ملاقات سعيد العلمأ روان شد و به تنهائی بدون اينکه کسی را بمساعدت
</p>
<p style="direction:rtl;">و کمک انتخاب کند وارد محضر سعيد العلمأ گشت بشارت ظهور الهی را
</p>
<p style="direction:rtl;">باو داد و با نهايت فصاحت بدون هيچگونه ترس و بيم امر الهی را در
</p>
<p style="direction:rtl;">حضور جمعی از شاگردان سعيد العلمأ بوی ابلاغ کرد و باو فرمود که از
</p>
<p style="direction:rtl;">عبادت و پرستش اصنام موهومه‌ايکه بسر پنجهء خيال برای خود و ديگران
</p>
<p style="direction:rtl;">تراشيده صرفنظر نمايد جميع بتها را بشکند و بر روی خرابه‌های معابد
</p>
<p style="direction:rtl;">اصنام موهومه بتأسيس قصر رفيع هدايت الهيّه بپردازد صفحهء قلبش را
</p>
<p style="direction:rtl;">از صور تقاليد گذشتگان پاک و منزّه نمايد و با توجّه کامل بساحل بحر
</p>
<p style="direction:rtl;">نجات ابدی روان شود.
</p>
<p style="direction:rtl;">سعيد العلمأ پس از استماع مطالب ملّا حسين مانند سامری بسحر
</p>
<p style="direction:rtl;">موهوم متمسّک شد و غافل از قدرت يد بيضا لسان بايراد و اعتراض گشود
</p>
<p style="direction:rtl;">ملّا حسين با بيانی فصيح جميع اعتراضات او را ردّ نموده فرعون هوی در
</p>
<p style="direction:rtl;">پرتو انوار هدی مبهوت و خيره مانده تاب مقاومت نياورد ناچار بسلاح عجز
</p>
<p style="direction:rtl;">متشبّث گشت و لسان به سبّ و شتم گشود قوّت براهين ملّا حسين او
</p>
<p style="direction:rtl;">را بحدّی ذليل ساخت که بوسيلهء فرومايگان برای رهائی خويش از آن تنگنا
</p>
<p style="direction:rtl;">متمسّک شد. سعيد العلمأ چون ديد که ملّا حسين کلامی نافذ دارد و با فصاحت
</p>
<p style="direction:rtl;">تمام اقامهء دلائل می نمايد و جوابی در مقابل بيانات او نميتوانست بدهد
</p>
<p style="direction:rtl;">ترسيد که اگر دقيقه‌ای چند اين رويّه استمرار يابد عجز او بر همه ثابت
</p>
<p style="direction:rtl;">شود و شاگردان از گردش پريشان شوند و پروانه وار طائف انوار معارف
</p>
<p style="direction:rtl;">ملّا حسين گردند ديگر کسی باو اعتنائی نکند از اين جهت بسبّ و لعن
</p>
<p style="direction:rtl;">پرداخت ملّا حسين چون ديد که آب زلال هدايتش در سنگ خارای قلب
</p>
<p style="direction:rtl;">ص ٢٣١
</p>
<p style="direction:rtl;">سعيد العلمأ اثر نميکند و نفس گرمش در هيزم تر او مؤثّر نميگردد از جای
</p>
<p style="direction:rtl;">برخاست و بسعيد العلما فرمود هر چند سخنان من برای هدايت تو بمنزلهء
</p>
<p style="direction:rtl;">آينه داری در محلّهء کوران است زيرا از خواب غفلت بيدار نشوی و در پناه
</p>
<p style="direction:rtl;">تجاهل ميگريزی امّا پس از چندی عظمت امر الهی را بچشم خود خواهی ديد
</p>
<p style="direction:rtl;">و داستان موفّقيّتهای مرا در آيندهء ايّام در راه خدمت امر مبارک و ارتفاع
</p>
<p style="direction:rtl;">رايت الهيّه خواهی شنيد اين کلمات چنان با عظمت و جلال از لسان
</p>
<p style="direction:rtl;">ملّا حسين جاری ميشد که سعيد العلمأ مانند مجسّمه‌ای بيروح گرديد
</p>
<p style="direction:rtl;">چندان خوف و بيم بر او مسلّط گرديد که توانائی جوابش نبود.
</p>
<p style="direction:rtl;">بيانات ملّا حسين در برخی از حضار مجلس تأثير شديدی کرده بود
</p>
<p style="direction:rtl;">ملّا حسين ببعضی از اين نفوس گفت از شما ميخواهم که بنزد جناب قدّوس
</p>
<p style="direction:rtl;">برويد و داستان اين مجلس و ملاقات مرا با اين شخص برای ايشان بيان
</p>
<p style="direction:rtl;">کنيد و باو بگوئيد ملّا حسين عرض کرد چون در حين شرح مأموريّت بمن
</p>
<p style="direction:rtl;">نفرموديد که از مجلس سعيد العلمأ بحضور شما مشرّف شوم از اينجهت
</p>
<p style="direction:rtl;">از اينجا يکسره بجانب خراسان ميروم تا ساير اوامر شما را انجام دهم.
</p>
<p style="direction:rtl;">ملّا حسين از آن مجلس بيرون آمد يکّه و تنها بجانب مشهد عزيمت
</p>
<p style="direction:rtl;">نمود مقصودی جز انجام اوامر قدّوس نداشت و منظوری جز وفای بعهد آن
</p>
<p style="direction:rtl;">بزرگوار برايش نبود در مشهد بمنزل ميرزا محمّد باقر قاينی ورود فرمود در
</p>
<p style="direction:rtl;">جوار اين منزل که در بالا خيابان واقع است قطعه زمينی خريداری کرد
</p>
<p style="direction:rtl;">و بساختن بنا مشغول شد و مطابق امر قدّوس بنای آنرا تمام کرد و اسمش
</p>
<p style="direction:rtl;">را بابيّه گذاشت که تا امروز هم بهمين اسم معروف است پس از اتمام بنا
</p>
<p style="direction:rtl;">قدّوس به مشهد ورود فرموده و در بابيّه سکونت نمودند عدّه‌ای از اهل ايمان
</p>
<p style="direction:rtl;">که بواسطه ملّا حسين بامر مبارک مؤمن شده بودند بديدن قدّوس آمدند
</p>
<p style="direction:rtl;">و همه برای جانفشانی و نصرت امر الهی باختيار، نه باجبار حاضر شدند
</p>
<p style="direction:rtl;">ورود قدّوس و قيام ملّا حسين بخدمات امريّه در مشهد اثر عجيبی نمودار
</p>
<p style="direction:rtl;">ص ٢٣٢
</p>
<p style="direction:rtl;">کرد آوازهء امر در همه جا منتشر شد حتّی بخارج مشهد نيز اين آوازه
</p>
<p style="direction:rtl;">برسيد بابيّه مرکز اهل ايمان گرديد پيروان امر مبارک که برای فداکاری
</p>
<p style="direction:rtl;">حاضر شده بودند در آن منزل تمرکز داشتند آرزوی همه اين بود که
</p>
<p style="direction:rtl;">بخدمتی در نصرت امر موفّق شوند.
</p>
<p style="direction:rtl;">ص ٢٣٣
</p>
<p style="direction:rtl;">فصل پانزدهم
</p>
<p style="direction:rtl;">سفر حضرت طاهره از کربلا بخراسان
</p>
<p style="direction:rtl;">ارادهء الهيّه بر آن قرار گرفت که پرده از وجه امر خويش بردارد
</p>
<p style="direction:rtl;">و حجب مانعهء ظهور دين الهی را بر طرف سازد اين کار از خراسان شروع
</p>
<p style="direction:rtl;">شد آتش محبّت اللّه در قلوب اهل خراسان تا آندرجه اشتعال يافت که هر
</p>
<p style="direction:rtl;">حجابيرا بسوخت و هر مانعی را از بين بر داشت، امر مبارک بسرعت
</p>
<p style="direction:rtl;">پيش ميرفت و در قلوب و ارواح نفوذ شديد داشت نه تنها در خراسان
</p>
<p style="direction:rtl;">بلکه در اقصی نقاط ايران آثارش ظاهر بود احّبا با کمال شور و انجذاب
</p>
<p style="direction:rtl;">پرده‌های شکوک و اوهام را دريدند عظمت امر اللّه برای کلّ واضح و محقّق
</p>
<p style="direction:rtl;">بود اقدامات دشمن بزرگ امر که برای ممانعت از پيشرفت شريعة اللّه
</p>
<p style="direction:rtl;">صاحب امر الهی و مظهر جمال رحمانی را در جبال آذربايجان محبوس
</p>
<p style="direction:rtl;">ساخته بود به هدر رفت و جدّيت و کوششی که برای خاموش کردن آتش ايمان
</p>
<p style="direction:rtl;">مشتعل در قلوب ابرار و منع آنان از تشرّف بحضور مظهر کردگار از
</p>
<p style="direction:rtl;">ناحيهء اعداء و مخالفين بعمل آمده بود از هر جهت بی‌نتيجه ماند دست
</p>
<p style="direction:rtl;">قدرت يزدان جميع اقدامات مفسدان را عقيم گذاشت.
</p>
<p style="direction:rtl;">اگر چه حضرت اعلی در چهريق محبوس بودند و احبّای باوفا از
</p>
<p style="direction:rtl;">تشرّف بحضورش ممنوع ليکن قدرت الهی قدّوس را در خراسان مبعوث
</p>
<p style="direction:rtl;">فرمود و بدست او آتش ايمان در قلوب پيروان باوفايش مشتعل گشت
</p>
<p style="direction:rtl;">زبانهء اين آتش سر تا سر ايران را در مشرق و عراق را در مغرب فرا گرفت
</p>
<p style="direction:rtl;">در ايران قدّوس مبعوث شد و در عراق عرب حضرت طاهره برای انتشار
</p>
<p style="direction:rtl;">امر قيام فرمود. ندای الهی اين دو قمر نورانی شرق و غرب را مأمور
</p>
<p style="direction:rtl;">ساخت که بارض طاء توجّه کنند و از انوار شمس بهاءاللّه مستفيد گردند
</p>
<p style="direction:rtl;">بحضورش مشرّف شوند و اوامرش را اطاعت کنند در اين خصوص از قلم
</p>
<p style="direction:rtl;">ص ٢٣٤
</p>
<p style="direction:rtl;">حضرت باب بر حسب امر الهی در آن ايّام توقيع منيعی صدور يافت
</p>
<p style="direction:rtl;">مضمون آنکه جميع احبّا در ايران با نهايت سرعت بارض خاء توجّه کنند
</p>
<p style="direction:rtl;">و به محضر قدوّس بشتابند حسب الامر حضرت باب اصحاب از هر طرف
</p>
<p style="direction:rtl;">قصد خراسان نمودند امر مبارک بسرعت برق منتشر شد و هيجان عجيبی
</p>
<p style="direction:rtl;">در پيروانش ايجاد کرد حضرت طاهره که مقيم کربلا بودند امر حضرت باب
</p>
<p style="direction:rtl;">را استماع نموده اطاعت امر را حاضر شدند و بجانب خراسان متوجّه
</p>
<p style="direction:rtl;">گشتند.
</p>
<p style="direction:rtl;">حضرت طاهره در اوائل حال از وطن خود قزوين بجانب کربلا روان
</p>
<p style="direction:rtl;">شدند وقتی بکربلا رسيدند که سيّد کاظم رشتی وفات کرده بود در همآنجا
</p>
<p style="direction:rtl;">ماندند و منتظر بودند به ببينند ندای حضرت موعود که سيّد کاظم بقرب
</p>
<p style="direction:rtl;">ظهورش بشارت داده بود از کجا بلند ميشود. سابقاً گفتيم که چگونه بامر
</p>
<p style="direction:rtl;">مبارک مؤمن شدند مراسله‌ای بوسيلهء شوهر همشيرهء خود تقديم کردند
</p>
<p style="direction:rtl;">و هيکل مبارک ايشان را در جرگهء حروف حيّ منسلک فرمودند عنايتی که
</p>
<p style="direction:rtl;">از طرف حضرت باب بطاهره متوجّه شده بود که بدون تشرّف بحضور مبارک او را
</p>
<p style="direction:rtl;">جزو مؤمنين اوّليّه محسوب داشتند بر محبّت و اخلاص و شجاعتش بيفزود
</p>
<p style="direction:rtl;">و با نهايت انقطاع بر نشر تعاليم الهی قيام نمود اعمال ناهنجار شوهر
</p>
<p style="direction:rtl;">و خويشاوندان خود را مورد انتقاد قرار داد قيام حضرت طاهره سبب شد
</p>
<p style="direction:rtl;">که در عادات و اخلاق نفوس تغيير شديدی حاصل گشت و انقلابی در افکار
</p>
<p style="direction:rtl;">پديدار شد هر دم بر اشتعال و محبّتش ميافزود و از مصدر فيض فيوضات
</p>
<p style="direction:rtl;">لانهايه کسب مينمود سر تا پا شجاعت و غيرت بود دم بدم بر جهد و کوشش
</p>
<p style="direction:rtl;">ميافزود و از عظمت امر اللّه آگاه بود و بيقين مبين ميدانست که اين ندا
</p>
<p style="direction:rtl;">جهان گير خواهد گشت و جميع اهل عالم در ظلّ خيمهء آن وارد خواهند شد
</p>
<p style="direction:rtl;">هر کس در کربلا بحضور طاهره ميرسيد از فصاحت گفتار و بلاغت بيانش
</p>
<p style="direction:rtl;">منجذب و مسحور ميگشت چاره‌ای جز تصديق نداشت و نميتوانست اثر آن
</p>
<p style="direction:rtl;">ص ٢٣٥
</p>
<p style="direction:rtl;">لطف بيان را انکار نمايد همهء مردم شهادت ميدادند که طاهره دارای اخلاق
</p>
<p style="direction:rtl;">کامله و صفات ساميه و شجاعتی عجيب و بيانی سحر آساست از طايفهء
</p>
<p style="direction:rtl;">نسوان اوّل کسيکه در کربلا بواسطهء حضرت طاهره بامر مبارک مؤمن شد
</p>
<p style="direction:rtl;">زوجهء حاجی سيّد کاظم رشتی بود مشارٌ اليها مولدش شيراز بود و مطابق
</p>
<p style="direction:rtl;">بيان شيخ سلطان نسبت بحضرت طاهره نهايت اخلاص و صميميّت داشت
</p>
<p style="direction:rtl;">طاهره را مادر روحانی خود ميپنداشت و نسبت باو نهايت ارادت و صداقت
</p>
<p style="direction:rtl;">را دارا بود. شيخ سلطان ميفرمود زوجهء سيّد کاظم دارای اخلاق نيک
</p>
<p style="direction:rtl;">و صفات فاضلهء ممدوحه بود علاقه‌اش نسبت بطاهره بدرجه‌ای بود که
</p>
<p style="direction:rtl;">يکساعت نميتوانست از او جدا شود ساير زنها اعمّ از عرب يا ايرانی چون
</p>
<p style="direction:rtl;">شدّت تعلّق زوجهء سيّد کاظم را بحضرت طاهره ميديدند سبب شگفتی
</p>
<p style="direction:rtl;">و حيرتشان ميشد و بر ايقان و يقينشان ميافزود اين زن بزرگوار که
</p>
<p style="direction:rtl;">يادگار مرحوم سيّد بود يکسال پس از تصديق بامر مبارک مريض شد سه
</p>
<p style="direction:rtl;">روز مرضش طول کشيد و دوران عمرش خاتمه يافت از قضا سيّد کاظم هم
</p>
<p style="direction:rtl;">چنانچه قبلاً گفتيم پس از سه روز ناخوشی صعود کرده بود.
</p>
<p style="direction:rtl;">از جمله نفوسی که در کربلا بواسطهء جناب طاهره بامر مبارک مؤمن
</p>
<p style="direction:rtl;">شد جناب شيخ صالح بود مشارٌ اليه از اعرابی بود که در کربلا سکونت
</p>
<p style="direction:rtl;">داشت اوّل کسيکه در طهران در راه امر مبارک بشهادت رسيد همين شيخ
</p>
<p style="direction:rtl;">صالح عرب بود حضرت طاهره هميشه از او تعريف ميکردند و بقدری در
</p>
<p style="direction:rtl;">تمجيد او بيانات ميفرمودند که برخی خيال کردند رتبهء شيخ صالح با رتبه
</p>
<p style="direction:rtl;">و مقام حضرت قدّوس يکی است.
</p>
<p style="direction:rtl;">و از جمله نفوسيکه حضرت طاهره در کربلا تبليغ فرمودند شيخ
</p>
<p style="direction:rtl;">سلطان کربلائی بود قبلاً گفتيم که شيخ سلطان بشيراز سفر کرد و بحضور
</p>
<p style="direction:rtl;">مبارک مشرّف شد پس از مراجعت از شيراز با نهايت شجاعت و انقطاع
</p>
<p style="direction:rtl;">بتبليغ امر اللّه پرداخت و در پرتو اقدام حضرت طاهره بخدمت جليله موفّق
</p>
<p style="direction:rtl;">ص ٢٣٦
</p>
<p style="direction:rtl;">شد پيوسته سعی ميکرد که اوامر طاهره را اجرا کند و آنچه را بفرمايد
</p>
<p style="direction:rtl;">انجام دهد.
</p>
<p style="direction:rtl;">و از جمله نفوسيکه بحضرت طاهره ارادت شديده داشتند شيخ محمّد
</p>
<p style="direction:rtl;">شبل پدر جناب محمّد مصطفی بغدادی بود مشارٌ اليه اصلاً عرب بود و در
</p>
<p style="direction:rtl;">بغداد شهرت و اشتهار زيادی داشت.
</p>
<p style="direction:rtl;">بواسطهء اين نفوس بزرگوار بود که حضرت طاهره رايت امر اللّه را
</p>
<p style="direction:rtl;">در عراق مرتفع ساخت و جمع کثيری از عرب و عجم را هدايت کرد و آنان
</p>
<p style="direction:rtl;">را چنان تربيت نمود که با برادران ايمانی خود در ايران شرکت نمودند و در
</p>
<p style="direction:rtl;">نصرت امر اللّه پايداری کردند و ببذل مال و جان موفّق شدند.
</p>
<p style="direction:rtl;">چنانچه گفتيم امر حضرت اعلی باحبّا برای توجّه بخراسان چون در
</p>
<p style="direction:rtl;">عراق بحضرت طاهره رسيد برای اطاعت امر آماده شد و بجانب ايران
</p>
<p style="direction:rtl;">عزيمت نمود جمعی از اصحاب و پيروانش نيز با او همراهی کردند علمای
</p>
<p style="direction:rtl;">کربلا سعی و کوشش بسيار داشتند که طاهره را از توجّه بخراسان ممانعت
</p>
<p style="direction:rtl;">کنند حضرت طاهره چون علّت اصلی ممانعت آنان را ميدانست و بر نوايای
</p>
<p style="direction:rtl;">سيّئهء آنان مطّلع و آگاه بود برای هر يک از آنها نامهء مفصّلی مرقوم داشت
</p>
<p style="direction:rtl;">و در طيّ آن علّت مسافرت خود را ذکر کرد و افکار مذمومه و نيّات سوء
</p>
<p style="direction:rtl;">آنها را نيز در آن نامه‌ها شرح داد.
</p>
<p style="direction:rtl;">پس از آن از کربلا ببغداد مسافرت کرد جمعی از رؤسا و مشاهير
</p>
<p style="direction:rtl;">بغداد و رؤسای دين اسلام و غيره بملاقات طاهره رفتند مردم ديگر اعم از
</p>
<p style="direction:rtl;">سنّی و شيعه و نصاری و يهود که رتبه و اهمّيّتی داشتند بديدن طاهره
</p>
<p style="direction:rtl;">رفتند و سعی کردند که شايد او را از اين سفر ممانعت کنند هر يک گفتار
</p>
<p style="direction:rtl;">خود را بدليلی مستند ميساختند و عدم نتيجه سفر او را مبرهن
</p>
<p style="direction:rtl;">ميداشتند ولی حضرت طاهره دلائل جميع را ردّ کرد چون در مقابل او از
</p>
<p style="direction:rtl;">جواب عاجز بودند مشارٌ اليها را بحال خود گذاشتند و برای آنها جز حيرت
</p>
<p style="direction:rtl;">ص ٢٣٧
</p>
<p style="direction:rtl;">و شگفتی چيزی باقی نماند .
</p>
<p style="direction:rtl;">حضرت طاهره وارد کرمانشاه شد علمای اين شهر نهايت احترام
</p>
<p style="direction:rtl;">را از او نمودند و مقام او را محترم داشتند از کرمانشاه بهمدان سفر
</p>
<p style="direction:rtl;">فرمود .
</p>
<p style="direction:rtl;">پيشوايان روحانی در همدان جمعی با او همراه و معدودی قليل هم
</p>
<p style="direction:rtl;">مردم را بمخالفت طاهره تحريض مينمودند در مقابل دستهء ديگری لسان
</p>
<p style="direction:rtl;">بذکر فضائل و توسعهء معارف و کثرت شجاعت طاهره گشودند حتّی بر
</p>
<p style="direction:rtl;">منابر علنی بمردم ميگفتند طاهره را ببينيد چه مقام بلندی دارد ما همه
</p>
<p style="direction:rtl;">بايد باو تأسّی کنيم اسرار قرآن را که بر ما مجهول است از او بپرسيم بايد
</p>
<p style="direction:rtl;">از او در خواست کنيم که مشکلات کتب الهی را حلّ نمايد زيرا علم و دانش او
</p>
<p style="direction:rtl;">مانند درياست و نصيب ما از معارف و علوم قطره ای بيش نيست حضرت
</p>
<p style="direction:rtl;">طاهره در همدان بود که جمعی از قزوين از طرف حاجی ملّا صالح برای
</p>
<p style="direction:rtl;">پيشبازی او آمدند و مقدم او را تهنيت گفتند و از او در خواست نمودند که
</p>
<p style="direction:rtl;">هر چه زودتر بقزوين برود و مدّتی را در آنجا اقامت فرمايد حضرت طاهره
</p>
<p style="direction:rtl;">پس از تأمّل گفتار آنانرا قبول کرد و جمعی از همراهان خود را از قبيل
</p>
<p style="direction:rtl;">شيخ سلطان ، شيخ محمّد شبل ، پسر کوچکش محمّد مصطفی ، عابد و پسرش
</p>
<p style="direction:rtl;">ناصر که بعداً بحاجی عبّاس معروف شد همه را فرمود بعراق عرب مراجعت
</p>
<p style="direction:rtl;">کنند و جمعی را اجازه داد که با او باشند مانند شيخ صالح عرب و
</p>
<p style="direction:rtl;">ملّا ابراهيم گلپايگانی ( اين دو نفر در ايران بشهادت رسيدند شيخ صالح در
</p>
<p style="direction:rtl;">طهران و ملّا ابراهيم در قزوين ) و ميرزا محمّد علی حرف حيّ که شوهر
</p>
<p style="direction:rtl;">خواهر طاهره بود و داماد طاهره سيّد عبد الهادی اين دو نفر از کربلا تا
</p>
<p style="direction:rtl;">قزوين با حضرت طاهره بودند که بر حسب اجازه حضرت طاهره با
</p>
<p style="direction:rtl;">مشارٌ اليها همراه شدند و به قزوين رهسپار گشتند چند نفر ديگر را هم از
</p>
<p style="direction:rtl;">اصحاب که ايرانی بودند از قبيل سيّد محمّد گلپايگانی متخلّص بطائر که
</p>
<p style="direction:rtl;">ص ٢٣٨
</p>
<p style="direction:rtl;">حضرت طاهره او را فتی المليح لقب داده بودند و غيره را امر فرمود که
</p>
<p style="direction:rtl;">باوطان خود مراجعت نمايند .
</p>
<p style="direction:rtl;">پس از ورود بقزوين طاهره بمنزل پدرشان وارد شدند ملّا محمّد شوهر
</p>
<p style="direction:rtl;">حضرت طاهره که پسر ملّا تقی بود و خود را بعد از پدر و عمويش
</p>
<p style="direction:rtl;">تواناترين علمای ايران ميشمرد چون از ورود حضرت طاهره که دختر عمّ
</p>
<p style="direction:rtl;">و زوجه‌اش بود بقزوين خبر يافت بمشارٌ اليها پيغام فرستاد که از منزل
</p>
<p style="direction:rtl;">پدر بمنزل شوهر انتقال کنيد واسطهء اين پيغام چند نفر از نسوان بودند
</p>
<p style="direction:rtl;">حضرت طاهره در جواب پيغام ملّا محمّد چنين فرمود . " از قول من به آن
</p>
<p style="direction:rtl;">نادان بيشعور بگوئيد که اگر در ادّعای قرابت و خويشاوندی با من راه
</p>
<p style="direction:rtl;">صداقت ميپيمودی و علاقهء قلبی واقعی داشتی در اين مدّت که من در کربلا
</p>
<p style="direction:rtl;">بودم لا اقل بديدن من ميآمدی و در حين مسافرت از کربلا بايران با من
</p>
<p style="direction:rtl;">همراه ميشدی پياده راه ميپيمودی و با کمال صميميّت کجاوهء مرا
</p>
<p style="direction:rtl;">محافظت ميکردی و تمام راه را بخدمت من ميپرداختی آنوقت چون
</p>
<p style="direction:rtl;">صميّمت ترا مشاهده مينمودم از خواب غفلت بيدارت ميساختم و حقيقت
</p>
<p style="direction:rtl;">امر الهی را برای تو شرح ميدادم حال که چنين نکردی و مدّت سه سال
</p>
<p style="direction:rtl;">ميگذرد که از هم جدا هستيم بهتر آنستکه اين مفارقت ابدی باشد يعنی نه
</p>
<p style="direction:rtl;">در اين دنيا و نه در جهان ديگری برای ما ملاقات و اجتماع ميسّر نشود آری
</p>
<p style="direction:rtl;">جدائی ما ابدی و مفارقت ما دائمی است من از تو چشم پوشيدم و ديگر
</p>
<p style="direction:rtl;">مورد اعتنا نخواهی بود " اين جواب که با نهايت شدّت و سختی اداء شده
</p>
<p style="direction:rtl;">بود چنان ملّا محمّد را بهيجان آورد و بحدّی ملّا تقی را برآشفته ساخت که
</p>
<p style="direction:rtl;">بی محابا طاهره را کافر خواندند .
</p>
<p style="direction:rtl;">اين پدر و پسر پيوسته ميکوشيدند که از جاه و مقام طاهره بکاهند
</p>
<p style="direction:rtl;">و در شهرت و بزرگواری او رخنه‌ای ايجاد کنند طاهره نيز با کمال
</p>
<p style="direction:rtl;">شجاعت از خود دفاع ميکرد و نقايص آن پدر و پسر را يکايک معلوم
</p>
<p style="direction:rtl;">ص ٢٣٩
</p>
<p style="direction:rtl;">ص ٢٤٠
</p>
<p style="direction:rtl;">و مبرهن ميساخت پدر طاهره ، ملّا صالح که برادر ملّا تقی و عموی ملّا محمّد
</p>
<p style="direction:rtl;">بود مردی عاقل و دانا و بيسر و صدا بود خيلی کوشش کرد که شايد بتواند
</p>
<p style="direction:rtl;">اين نقار را بر طرف کند ولی بمقصود نرسيد و مکابره همچنان بين حضرت
</p>
<p style="direction:rtl;">طاهره و عمو و عمو زاده‌اش جريان داشت .
</p>
<p style="direction:rtl;">در اين بين يکی از پيروان شيخ و سيّد موسوم به ملّا عبد اللّه شيرازی
</p>
<p style="direction:rtl;">در اوّل ماه رمضان سال ١٢٦٣ هجری بقزوين وارد شد و مطابق اظهاريکه
</p>
<p style="direction:rtl;">خود اوبعد ها در طهران در نزد صاحب ديوان هنگام محاکمه نموده بود
</p>
<p style="direction:rtl;">مقصودش از ورود بقزوين اين بوده است که بماه کو برود و بحضور حضرت
</p>
<p style="direction:rtl;">اعلی مشرّف شود و امر مبارک را تحقيق و تحرّی کند در محضر
</p>
<p style="direction:rtl;">صاحب ديوان چنين گفته بود:
</p>
<p style="direction:rtl;">" من آنوقت‌ها بابی نبودم برای تحقيق امر حضرت باب عازم شدم
</p>
<p style="direction:rtl;">که بماه کو سفر کنم چون بقزوين رسيدم ديدم شهر در نهايت اضطراب است
</p>
<p style="direction:rtl;">از هر طرف هياهو بلند است همان طوريکه توی کوچه ميرفتم ديدم مردم
</p>
<p style="direction:rtl;">شخصی را گرفته‌اند عمّامه‌اش را بگردنش انداخته اند کفش هم بپايش
</p>
<p style="direction:rtl;">نبود در وسط کوچه و بازار او را ميکشيدند اذيّتش ميکردند کتکش ميزدند
</p>
<p style="direction:rtl;">لعنتش ميکردند تهديدش مينمودند پرسيدم چه خبر است اين شخص چه
</p>
<p style="direction:rtl;">کرده است که اينطور او را مجازات ميکنيد گفتند گناه اين شخص از
</p>
<p style="direction:rtl;">کبائر است قابل عفو و غفران نيست گفتم گناه او چيست جواب دادند که
</p>
<p style="direction:rtl;">اين شخص علنی پيش مردم از شيخ احمد احسائی و سيّد کاظم رشتی
</p>
<p style="direction:rtl;">تعريف و تمجيد کرده است و بشرح فضائل آندو لب گشوده از اين جهت
</p>
<p style="direction:rtl;">ملّا تقی حجة الاسلام قزوين حکم بکفر او فرموده و امر کرده است او را از
</p>
<p style="direction:rtl;">شهر بيرون کنيم من اين قضيّه را شنيدم خيلی تعجّب کردم با خود گفتم چه
</p>
<p style="direction:rtl;">طور ميشود کسی که پيرو شيخ و سيّد باشد جزو کفّار شود و مستحقّ اين
</p>
<p style="direction:rtl;">همه اذيّت و آزار باشد برای اينکه درست تحقيق کنم به بينم آنچه شنيده‌ام
</p>
<p style="direction:rtl;">ص ٢٤١
</p>
<p style="direction:rtl;">راست است يا دروغ و آيا ملّا تقی حقيقةً اين فتوی را داده يا نه بمجلس
</p>
<p style="direction:rtl;">درس ملّا تقی رفتم و از او پرسيدم آيا شما دربارهء اين شخص فتوای کفر
</p>
<p style="direction:rtl;">و ضرب و نفی داده‌ايد؟ ملّا تقی گفت آری خدائی را که شيخ احمد بحرينی
</p>
<p style="direction:rtl;">می‌پرستد خدائی است که من ابداً معتقد نيستم خود او و اتباعش همه در
</p>
<p style="direction:rtl;">نظر من گمراه و خدا نشناسند وقتيکه اين سخن را از ملّا تقی شنيدم
</p>
<p style="direction:rtl;">خواستم همان جا در حضور شاگردان سيلی سختی به صورت او بزنم ليکن
</p>
<p style="direction:rtl;">هر طور بود خود داری کردم و با خدای خود عهد نمودم که با خنجر لبهای
</p>
<p style="direction:rtl;">او را قطع نمايم تا پس از اين نتواند بچنين گفتاری لب باز کند از محضر
</p>
<p style="direction:rtl;">درسش بيرون آمدم فوراً ببازار رفتم و خنجر و نيزه کوچکی که از بهترين
</p>
<p style="direction:rtl;">فولاد ساخته شده بود و نهايت درجهء حدّت و شدّت را داشت خريداری کردم
</p>
<p style="direction:rtl;">و آنها را در بغل خود پنهان ساختم و مترصّد فرصتی بودم تا مقصود خود را
</p>
<p style="direction:rtl;">انجام دهم و آتش درونی خويش را بواسطهء اخذ انتقام از ملّا تقی خاموشی
</p>
<p style="direction:rtl;">ص ٢٤٢
</p>
<p style="direction:rtl;">بخشم ملّا تقی معمولاً در مسجدش مرتب باقامهء صلوة يوميّه ميپرداخت
</p>
<p style="direction:rtl;">و امام جماعت بود يکشب رفتم در ميان مسجد، ملّا تقی بيتوته کرده، نزديک
</p>
<p style="direction:rtl;">فجر ديدم پير زنی بمسجد وارد شد و سجّادهء که همراه داشت در ميان
</p>
<p style="direction:rtl;">محراب بگسترد پس از آن ملّا تقی تنها وارد مسجد شد و در محراب بادای
</p>
<p style="direction:rtl;">نماز مشغول گشت هيچ کس هنوز در آنجا نبود من آهسته از پشت سرش
</p>
<p style="direction:rtl;">رفتم تا نزديک او رسيدم و ايستادم وقتيکه سر بسجده گذاشت نيزهء
</p>
<p style="direction:rtl;">کوچکی را که همراه داشتم بيرون کشيدم و با نهايت قوّت بپشت سرش فرو
</p>
<p style="direction:rtl;">کردم ملّا تقی فريادی هولناک کشيد منهم او را بپشت انداختم خنجرم را
</p>
<p style="direction:rtl;">بيرون آوردم و با قوّت هر چه تمامتر باعماق حلق او فرو بردم و بپشت
</p>
<p style="direction:rtl;">و پهلويش نيز چند زخم زدم و همانطور او را در ميان محراب انداختم و با
</p>
<p style="direction:rtl;">سرعت تمام بپشت بام مسجد رفتم بصدای داد و فرياد مردم گوش ميدادم
</p>
<p style="direction:rtl;">جمعی بسيار آمدند و او را روی تخته‌ای گذاشتند و بمنزلش بردند قاتل
</p>
<p style="direction:rtl;">معلوم نبود کيست هنگامه‌ای در شهر بپا شد، هر کس با هر کسی دشمنی
</p>
<p style="direction:rtl;">داشت او را بعنوان قاتل ملّا تقی در نزد حکومت معرّفی ميکرد، عدّهء بسياری
</p>
<p style="direction:rtl;">را گرفتند و بزندان افکندند قلب من مضطرب بود. فکرم راحت نبود زيرا
</p>
<p style="direction:rtl;">ميديدم جمعی بيگناه بتهمت قتل گرفتار حبس شدند با خود گفتم بهتر
</p>
<p style="direction:rtl;">آنستکه نزد حاکم بروم و خود را معرّفی کنم و بکردهء خويش اقرار نمايم
</p>
<p style="direction:rtl;">و علّت اقدام خود را باين عمل برای حکومت بيان کنم بنزد حاکم شتافتم
</p>
<p style="direction:rtl;">و باو گفتم اگر قاتل حقيقی را معرّفی کنم قول ميدهی که اشخاص بيگناهی
</p>
<p style="direction:rtl;">را که محبوس ساخته‌ای رها کنی؟ حاکم با تأکيد بمن قول داد منهم خود را
</p>
<p style="direction:rtl;">قاتل معرّفی کردم تصديق قول من برای آنها خيلی مشکل بود هر چه ميگفتم
</p>
<p style="direction:rtl;">باور نميکردند گفتم پير زنيکه سجّادهء ملّا تقی را آورد و پهن کرد بگوئيد
</p>
<p style="direction:rtl;">بيايد و از او بپرسيد پيرزن را آوردند اقرار کرد که درست است من
</p>
<p style="direction:rtl;">سجّادهء آقا را هنگام فجر بردم و ميان محراب افکندم ولی حاکم بشهادت
</p>
<p style="direction:rtl;">ص ٢٤٣
</p>
<p style="direction:rtl;">پير زن قانع نشد، مرا بمنزل ملّا تقی بردند وقتی رسيديم که ميخواست
</p>
<p style="direction:rtl;">بميرد چون نزديک رفتم تا چشمش بمن افتاد مرا شناخت و با طرز
</p>
<p style="direction:rtl;">مضطربی با انگشت بمن اشاره کرد که يعنی قاتل من اين شخص است
</p>
<p style="direction:rtl;">و بعد با دست خود اشاره کرد که اين شخص را از اينجا ببريد نميخو‌اهم
</p>
<p style="direction:rtl;">صورت او را ببينم و بلافاصله وفات يافت. مرا هم بزندان بردند ولی حاکم
</p>
<p style="direction:rtl;">بوعدهء خود وفا نکرد و ديگران را که متّهم بقتل بودند رها ننمود.
</p>
<p style="direction:rtl;">ملّا عبداللّه اين بياناترا که در طهران در وقت محاکمه برای صاحب
</p>
<p style="direction:rtl;">ديوان شرح داد، صاحب ديوان از خوش نيّتی و نيک قلبی ملّا عبد اللّه خيلی
</p>
<p style="direction:rtl;">خوشش آمد و بنوکرهای خود پنهانی سفارش کرد که طوری رفتار کنيد ملّا
</p>
<p style="direction:rtl;">عبداللّه بتواند فرار کند و وسائل فرار او را فراهم نمائيد ملّا عبد اللّه از
</p>
<p style="direction:rtl;">زندان فرار کرد و بمنزل رضاخان سردار که تازگی خواهر سپهسالار را
</p>
<p style="direction:rtl;">گرفته بود پناهنده شد و در آنجا مخفی بود و هيچ کس هم نميدانست تا
</p>
<p style="direction:rtl;">حادثهء عظيمهء قلعهء شيخ طبرسی اتّفاق افتاد ملّا عبد اللّه تصميم گرفت که
</p>
<p style="direction:rtl;">خود را باصحاب قلعه برساند پس از نيل بمقصود با نهايت شجاعت در قلعه
</p>
<p style="direction:rtl;">بياری اصحاب مشغول بود رضاخان سردار نيز از پی او بقلعه روان شد
</p>
<p style="direction:rtl;">و جزو اصحاب قلعه گرديد و اين هر دو نفر در آن واقعه بشهادت رسيدند.
</p>
<p style="direction:rtl;">حادثهء قتل ملّا تقی خشم و غضبی عجيب در وجود ملّا محمّد و ساير
</p>
<p style="direction:rtl;">بستگان ملّا تقی ايجاد کرد ملّا محمّد مصمّم شد که طاهره را در اين داستان
</p>
<p style="direction:rtl;">متّهم کند و انتقام خود را از اين راه از مشارٌ اليها بگيرد پس از اقدامات
</p>
<p style="direction:rtl;">بسيار موفّق شدند که طاهره را در منزل پدرش ملّا صالح محبوس سازند
</p>
<p style="direction:rtl;">چند نفر زن را بمراقبت او گماشته و بآنها سفارش کردند که جز برای
</p>
<p style="direction:rtl;">وضو گرفتن طاهره را نبايد بگذارند از اطاق بيرون بيايد ميگفتند قاتل
</p>
<p style="direction:rtl;">حقيقی ملّا تقی طاهره است زيرا بامر او اين عمل اتّفاق افتاده اشخاص
</p>
<p style="direction:rtl;">ديگريرا هم که حبس کرده بودند بطهران فرستادند و آنها را در منزل
</p>
<p style="direction:rtl;">ص ٢٤٤
</p>
<p style="direction:rtl;">يکی از کدخداهای طهران محبوس داشتند ورثهء ملّا تقی بهر طرف
</p>
<p style="direction:rtl;">ميشتافتند و بوسائل مختلفه متشبّث ميشدند که محبوسين را بواسطهء
</p>
<p style="direction:rtl;">خروجشان از قوانين اسلام و اقدامشان به قتل ملّا تقی اعدام کنند.
</p>
<p style="direction:rtl;">حضرت بهاءاللّه در آن اوقات در طهران تشريف داشتند وقتی از
</p>
<p style="direction:rtl;">جريان احوال زندانيهای بيچاره با خبر شدند برای مساعدت آنان اقدام
</p>
<p style="direction:rtl;">فرمودند با سابقهء آشنائی که با کدخدای مزبور داشتند بمنزل او تشريف
</p>
<p style="direction:rtl;">بردند تا وسائل راحتی و بالاخره آزادی آنها را فراهم کنند اين کدخدا خيلی
</p>
<p style="direction:rtl;">طمّاع و مکّار و حريص بود از طرفی هم ميدانست که حضرت بهاءاللّه در جود
</p>
<p style="direction:rtl;">و سخاوت بيمثيل است و در کرم و بخشش بينظير و عديل برای آنکه از
</p>
<p style="direction:rtl;">فرصت استفاده کند شرح بسياری از مصائب بيشمار محبوسين
</p>
<p style="direction:rtl;">و گرسنگی و برهنگی آنها بحضور مبارک عرض کرد گفت اينها هيچ چيز
</p>
<p style="direction:rtl;">ندارند همه گرسنه‌اند لباسهايشان پاره است حضرت بهاءاللّه مقداری وجه
</p>
<p style="direction:rtl;">نقد فوراً فرستادند و باو امر کردند که آنها را آزاد کند و وسائل لازمه را
</p>
<p style="direction:rtl;">برای آنها فراهم نمايد کدخدا هم چند نفر از آنها را که طاقت حبس و زندان
</p>
<p style="direction:rtl;">نداشتند رها کرد و از شدّت حبس سايرين کاست و در عين حال طمع او را
</p>
<p style="direction:rtl;">وادار نمود که داستان مساعدت و کمک حضرت بهاءاللّه را بمحبوسين
</p>
<p style="direction:rtl;">برؤسای متبوع خويش خبر دهد تا در نتيجه مال بيشتری بدست آرد
</p>
<p style="direction:rtl;">رؤسا چون اين خبر را شنيدند با سابقه‌ايکه بسخاوت و بخشش حضرت
</p>
<p style="direction:rtl;">بهاءاللّه داشتند بطمع افتادند که از موقع استفاده کنند از اين جهت
</p>
<p style="direction:rtl;">حضرت بهاءاللّه را احضار نمودند و اعتراض کردند که چرا به محبوسين
</p>
<p style="direction:rtl;">کمک فرموديد و مساعدت نموديد علّت ديگری در اين مسئله بنظر نميرسد
</p>
<p style="direction:rtl;">جز اينکه در جرم آنان شرکت داشته‌ايد و با مقاصد آنها همراه بوده‌ايد.
</p>
<p style="direction:rtl;">حضرت بهاءاللّه فرمودند اين کدخدا شرح مفصّلی از شدّت احتياج
</p>
<p style="direction:rtl;">و کثرت مصائب و گرفتاری محبوسين برای من بيان کرد و به بيگناهی
</p>
<p style="direction:rtl;">ص ٢٤٥
</p>
<p style="direction:rtl;">آنها شهادت داد و از من درخواست نمود که با اين بيچارگان مساعدت نمايم
</p>
<p style="direction:rtl;">منهم بمساعدت آنان پس از استماع بيانات کدخدا اقدام نمودم حالا می‌بينم
</p>
<p style="direction:rtl;">که مرا شريک گناه آنان ميدانيد و در مقابل مساعدتی که نموده‌ام اين طور
</p>
<p style="direction:rtl;">جزا بمن ميدهيد متصدّيان امور که ميخواستند بهر قسمی هست از
</p>
<p style="direction:rtl;">حضرت بهاءاللّه چيزی بگيرند و از اين راه بنوائی برسند اجازهء انصراف
</p>
<p style="direction:rtl;">بمنزل بحضرتش ندادند و بوعيدهای شديد تهديد کردند حضرت بهاءاللّه
</p>
<p style="direction:rtl;">محبوس شدند و اين اوّلين حبس بود که آن حضرت برای نصرت امر اللّه و
</p>
<p style="direction:rtl;">مساعدت احبّا بدان گرفتار شدند چند روز بهمين منوال گذشت تا آنکه
</p>
<p style="direction:rtl;">جعفر قليخان برادر ميرزا آقاخان نوری و ديگران اقدام کردند و حضرت
</p>
<p style="direction:rtl;">بهاءاللّه مستخلص شدند.
</p>
<p style="direction:rtl;">آنهائيکه هيکل مبارک را حبس کرده بودند برای آزادی جمال مبارک
</p>
<p style="direction:rtl;">هزار تومان ميخواستند و لکن از جعفر قليخان ترسيدند که اين مطلب را
</p>
<p style="direction:rtl;">اظهار کنند ناچار شدند پس از آنکه از رفتار خود معذرت خواهی نمودند با
</p>
<p style="direction:rtl;">نهايت حسرت و تأسّف از عدم حصول مأمول خويش حضرت بهاءاللّه را
</p>
<p style="direction:rtl;">آزاد ساختند.
</p>
<p style="direction:rtl;">ورّاث ملّا تقی از پای ننشستند و نهايت کوشش را داشتند که قاتل
</p>
<p style="direction:rtl;">مشارٌ اليه را قصاص کنند بطهران آمدند و بملاقات محمّد شاه رفتند و از او
</p>
<p style="direction:rtl;">در مسئلهء قصاص قاتل ملّا تقی داد خواهی نمودند محمّد شاه بآنها گفت
</p>
<p style="direction:rtl;">مقام پدر شما که از حضرت امير المؤمنين عليه السّلام بالاتر و برتر نيست
</p>
<p style="direction:rtl;">ميدانيد وقتيکه حضرت امير بشمشير ابن ملجم بشهادت رسيدند
</p>
<p style="direction:rtl;">بازماندگان آن حضرت فقط ابن ملجم را که قاتل بود مقتول ساختند بچه
</p>
<p style="direction:rtl;">مناسبت شما برای قصاص قاتل ملّا تقی ميخواهيد عدّه‌ای را بکشيد شما
</p>
<p style="direction:rtl;">حقّ داريد فقط يکنفر را که قاتل است مقتول سازيد برويد قاتل حقيقی را
</p>
<p style="direction:rtl;">جستجو کنيد منهم حکم ميدهم که او را قصاص کنند گفتار شاه چون مطابق
</p>
<p style="direction:rtl;">ص ٢٤٦
</p>
<p style="direction:rtl;">ميل ورّاث ملّا تقی نبود البتّه از وصول بمقاصد مذمومهء خود تا اندازه‌ای
</p>
<p style="direction:rtl;">نااميد شدند و بشاه گفتند قاتل پدر ما شيخ صالح است شاه هم حکم قتل
</p>
<p style="direction:rtl;">شيخ صالح را داد ورّاث جابر با نهايت ستمکاری شيخ صالح مظلوم بيگناه
</p>
<p style="direction:rtl;">را بقتل رسانيدند اين بزرگوار اوّل کسی است که خون مقدّسش در خاک
</p>
<p style="direction:rtl;">ايران ريخته شد و اوّلين نفسی است که در اين مملکت در راه نصرت امر
</p>
<p style="direction:rtl;">الهی از جان خويش گذشت وقتيکه او را بميدان شهادت ميبردند آثار
</p>
<p style="direction:rtl;">شجاعت و دليری و سرور و انبساط عجيبی از سيمايش جلوه ‌گر بود
</p>
<p style="direction:rtl;">ملاقاتش با جلّاد طوری بود که باعث تعجّب شد مثل اينکه با يکی از
</p>
<p style="direction:rtl;">دوستان صميمی خود ملاقات ميکند با جلّاد ملاقات و برخورد کرد در ميدان
</p>
<p style="direction:rtl;">فدا جملات شامل حصول نصرت و بيانات اميد بخش پيوسته از زبانش
</p>
<p style="direction:rtl;">جاری بود و ميگفت: " ای مولای محبوب رجای من بتو است بتو ايمان
</p>
<p style="direction:rtl;">آورده‌ام و از غير تو چشم پوشيده‌ام از روزيکه ترا شناختم دل و ديده از
</p>
<p style="direction:rtl;">آمال و معتقدات جهانيان برداشتم و پوشيدم ..." پس از شهادت جسد
</p>
<p style="direction:rtl;">مقدّسش را در صحن حرم امامزاده زيد در طهران مدفون ساختند.
</p>
<p style="direction:rtl;">ورّاث ملّا تقی بقصاص شيخ صالح بتنهائی راضی نشدند در صدد
</p>
<p style="direction:rtl;">برآمدند که وسيله‌ای برانگيزند و جمعی ديگر را بقتل برسانند صاحب
</p>
<p style="direction:rtl;">ديوان که از نوايای سيّئهء آنان کاملا باخبر بود حاج ميرزا آقاسی را از
</p>
<p style="direction:rtl;">مقاصد مذمومهء آن ستمکاران خبر داد از اين جهت حاجی با مقصد آنها
</p>
<p style="direction:rtl;">همراهی نکرد و بسخنانشان گوش نداد.
</p>
<p style="direction:rtl;">در طهران شخصی بود معروف به صدر اردبيلی اين شخص از ميان
</p>
<p style="direction:rtl;">پيشوايان دينی در ايران بغرور شديد و تکبّر بی‌حدّ و حساب ممتاز بود
</p>
<p style="direction:rtl;">ورثهء ملّا تقی پس از آنکه از شاه و حاجی ميرزا آقاسی نا اميد شدند بصدر
</p>
<p style="direction:rtl;">اردبيلی پناهنده گشتند و نامه‌ای باو نگاشتند از جمله مضمامين آن نامه
</p>
<p style="direction:rtl;">اين بود:
</p>
<p style="direction:rtl;">ص ٢٤٧
</p>
<p style="direction:rtl;">" ملاحظه فرمائيد متصدّيان امور در اجرای احکام شرع و نصرت دين
</p>
<p style="direction:rtl;">اسلام چقدر کوتاهی ميکنند با آنکه خداوند حراست دين و حفظ شريعت
</p>
<p style="direction:rtl;">سيّد المرسلين را از وظايف حتميّهء ارباب رياست دينيّه قرار داده شما چرا
</p>
<p style="direction:rtl;">آسوده نشسته‌ايد و چيزی نميگوئيد آخر شما رئيس شريعت اسلام
</p>
<p style="direction:rtl;">و حافظ مبيّن احکام الهيّه هستيد چطور راضی ميشويد که قاتلين عالمی
</p>
<p style="direction:rtl;">جليل و نايب حضرت رسول صلی اللّه عليه و آله بمجازات نرسند و حکم
</p>
<p style="direction:rtl;">قصاص در بارهء آنها مجری نگردد اگر نميتوانيد باخذ انتقام يکی از نوّاب
</p>
<p style="direction:rtl;">حضرت خيّر الانام اقدام کنيد، صريحاً بفرمائيد بيقين مبين بدانيد که سهل
</p>
<p style="direction:rtl;">انگاری شما در قصاص قاتل آنعالم جليل سبب خواهد شد که مردم جسور
</p>
<p style="direction:rtl;">و جری گشته نسبت بسايرين هم که زمامدار امور روحانی هستند همين
</p>
<p style="direction:rtl;">معامله را مجری خواهند داشت اگر سکوت کنيد دشمنان اسلام غلبه
</p>
<p style="direction:rtl;">خواهند يافت و اساس متينی را که شما حافظ و نگاهبان آن هستيد
</p>
<p style="direction:rtl;">متزلزل خواهند کرد حتّی حيات خود شما هم در خطر خواهد بود ".
</p>
<p style="direction:rtl;">صدر اردبيلی از مطالعهء اين نامه خائف و هراسان شد بطوريکه از
</p>
<p style="direction:rtl;">اجرای مقصود ورثهء ملّا تقی برای حفظ حيات خود چاره‌ای نديد و از طرفی
</p>
<p style="direction:rtl;">هم ميدانست که شاه با ميل و نيّت ورثهء ملّا تقی همراه نيست لذا حيله‌ای
</p>
<p style="direction:rtl;">انديشيد و عريضه‌ای بمحمّد شاه باين مضمون نگاشت:
</p>
<p style="direction:rtl;">" چون ملّا تقی عالم جليلی بود ورّاث او نيز نفوس محترمه هستند
</p>
<p style="direction:rtl;">برای اينکه احترام آنها محفوظ بماند رجا دارد اعليحضرت پادشاهی
</p>
<p style="direction:rtl;">اجازه فرمايند که ورثهء ملّا تقی محبوسين را با خود بقزوين ببرند وقتيکه
</p>
<p style="direction:rtl;">مردم ديدند قاتلين عالم مزبور محبوس و گرفتارند آنوقت ورثهء ملّا تقی
</p>
<p style="direction:rtl;">در ملاء عام اظهار خواهند کرد که ما از قاتلين پدر خود گذشتيم و آنها را
</p>
<p style="direction:rtl;">بخشيديم اگر اعليحضرت اين درخواست آنها را قبول فرمايند نهايت
</p>
<p style="direction:rtl;">عنايت را نسبت بآنها مجرا خواهند فرمود."
</p>
<p style="direction:rtl;">ص ٢٤٨
</p>
<p style="direction:rtl;">اين نامه بشاه رسيد محمّد شاه نامه را خواند و لکن از حيله و مکريکه
</p>
<p style="direction:rtl;">صدر بيقدر انديشيده بود غفلت کرد و متوجّه نشد مطابق مضمون عريضهء
</p>
<p style="direction:rtl;">او بورثه ملّا تقی اجازه داد که محبوسين را با خود بقزوين ببرند و در آنجا
</p>
<p style="direction:rtl;">آزاد کنند بشرط اينکه بمحض وصول بقزوين سلامتی محبوسين را کتباً
</p>
<p style="direction:rtl;">بشاه خبر دهند و اذيّت و آزاری بهيچيک از آنها وارد نياورند ورّاث اشرار
</p>
<p style="direction:rtl;">بمحض اينکه بمحبوسين بيگناه دست يافتند در اخذ انتقام نهايت ستمکاری
</p>
<p style="direction:rtl;">را نسبت بآنها متوجّه ساختند.
</p>
<p style="direction:rtl;">شب اوّليکه محبوسين را تحويل گرفتند حاجی اسد اللّه برادر حاجی
</p>
<p style="direction:rtl;">اللّه وردی عموی آقا محمّد هادی و آقا محمّد جواد فرهادی را بقتل رساندند
</p>
<p style="direction:rtl;">اين مظلوم از تجّار قزوين بود و مانند برادرش در آن شهر بصلاح و تقوی
</p>
<p style="direction:rtl;">مشهور و معروف ورثه ملّا تقی چون ميدانستند که حاجی اسد اللّه را
</p>
<p style="direction:rtl;">بواسطهء شهرت زهد و حسن صيتی که دارد نخواهند توانست در قزوين
</p>
<p style="direction:rtl;">بقتل برسانند برای اخماد آتش کينه‌جوئی خود مخفيانه او را کشتند اين عمل
</p>
<p style="direction:rtl;">طوری انجام گرفت که ظنّ هيچکس بآنها متوجّه نشد در نصف شب اين
</p>
<p style="direction:rtl;">عمل شرم آور را مرتکب شدند و روز بعد شهرت دادند که حاجی بواسطهء
</p>
<p style="direction:rtl;">مرض وفات يافته بازماندگان حاجی اسد اللّه که از اصل قضيّه بيخبر بودند
</p>
<p style="direction:rtl;">بسوگواری او نشستند و با نهايت عزّت و احترام آنمظلوم را مدفون
</p>
<p style="direction:rtl;">ساختند.
</p>
<p style="direction:rtl;">ساير محبوسين را ورّاث اشرار بقزوين بردند بمحض ورود به شهر با
</p>
<p style="direction:rtl;">سخت‌ترين حالتی همه آنها را بقتل رسانيدند ورثه ملّا تقی قبل از ورود
</p>
<p style="direction:rtl;">بقزوين بوسائل مختلفه مردم شهر را آمادهء حمله و هجوم ساخته بودند از
</p>
<p style="direction:rtl;">اين جهت بمحض ورود چون مردم قزوين آن مظلومان بيگناه را ديدند
</p>
<p style="direction:rtl;">با نهايت سبعيّت مانند حيوانات وحشی بر آنها هجوم نمودند از جمله
</p>
<p style="direction:rtl;">نفوس مقدّسه ايکه در آن واقعه بشهادت رسيدند ملّا طاهر شيرازی و
</p>
<p style="direction:rtl;">ص ٢٤٩
</p>
<p style="direction:rtl;">ملّا ابراهيم محلّاتی بودند اين دو نفر از علما و دارای زهد و صلاح و
</p>
<p style="direction:rtl;">اخلاق نيک و تقوای خالص بودند مردم نادان مانند درندگان گرسنه با
</p>
<p style="direction:rtl;">اسلحهء مختلفه از قبيل کارد، سرنيزه و تبر به آنها حمله کردند و بدنشان
</p>
<p style="direction:rtl;">را قطعه قطعه نمودند اعضای آنها بقدری خرد و ريز ريز شده بود و بطوری
</p>
<p style="direction:rtl;">پراکنده گشته و پايمال اشرار گرديد که چيزی باقی نماند تا دفن شود.
</p>
<p style="direction:rtl;">خدايا کريما چه شد که در شهری مثل قزوين اينگونه کارهای وحشت‌آور
</p>
<p style="direction:rtl;">که باور کردن آنها مشکل است بوقوع پيوست قزوين شهری بود که بالغ
</p>
<p style="direction:rtl;">بر صد نفر از علما و رؤسای دين اسلام در آن سکونت داشتند و باعث
</p>
<p style="direction:rtl;">افتخار قزوين و قزوينيان بودند از ميان اين همه عالم يک نفر پيدا نشد که
</p>
<p style="direction:rtl;">جلو آنمردم شرير را بگيرد و از آن اشرار خونخوار ممانعت کند يک نفر
</p>
<p style="direction:rtl;">پيدا نشد بپرسد آخر از کجا و بچه جهت اجرای اين گونه اعمال ظالمانه را
</p>
<p style="direction:rtl;">برای خود جايز ميدانيد هيچ کس نبود که دقّت کند و بفهمد در ميان آن
</p>
<p style="direction:rtl;">قاتلها چه فرق عظيمی است آنهائيکه خود را مخزن اسرار اسلام می‌پنداشتند
</p>
<p style="direction:rtl;">و مدّعی علم و ايمان بودند، اعمالشان اين بود که ديديد چقدر فرق
</p>
<p style="direction:rtl;">است ميانهء اين علما و نفوس مقدّسيکه قبل از اينها در عالم اسلام می
</p>
<p style="direction:rtl;">بوده‌اند و از اعمال و انوار علم و دانش خويش جهان را روشن ساخته‌اند
</p>
<p style="direction:rtl;">آنها هم عالم بودند اينها هم عالم بودند امّا در نظر مردم شرير خونخوار
</p>
<p style="direction:rtl;">فرقی بين اين دو طبقه نبود يکنفر در تمام قزوين پيدا نشد که فرياد برآرد
</p>
<p style="direction:rtl;">و بگويد ای گروه زشت رفتار شرير چرا اينقدر نادان هستيد چرا خود را
</p>
<p style="direction:rtl;">در پرتگاه اين اعمال ننگ آور افکنده‌ايد اين رفتاريکه از شما سر زد
</p>
<p style="direction:rtl;">پست‌ ترين رفتار و زشت‌ ترين کرداريست که از نفوس پست صادر ميشود آيا
</p>
<p style="direction:rtl;">نميدانيد که درندگان بيابان هيچ وقت مانند شما مرتکب اينگونه اعمال
</p>
<p style="direction:rtl;">ظالمانه نگشته و هيچ فردی از مخلوقات خدا باين گونه خونخواری
</p>
<p style="direction:rtl;">و ستمکاری اقدام نکرده است تا کی در خواب غفلت هستيد چرا بيدار
</p>
<p style="direction:rtl;">ص ٢٥٠
</p>
<p style="direction:rtl;">نميشويد عجب است از نفوسيکه خود را مخزن و مهبط اسرار الهی ميدانند
</p>
<p style="direction:rtl;">و نايب رسول ميشمرند مرتکب اين گونه اعمال رذيله شوند ای امّت اسلام
</p>
<p style="direction:rtl;">آيا در شريعت اللّه که به آن معتقد هستيد وارد نشده که يکی از شرائط نماز
</p>
<p style="direction:rtl;">جماعت صداقت و عدالت امام جماعت است مگر نميدانيد که نماز جماعت
</p>
<p style="direction:rtl;">وقتی قبول ميشود که قلب امام جماعت از هر آلايشی پاک باشد و از نقوش
</p>
<p style="direction:rtl;">شرور و سيّئات طاهر و پاکيزه گردد. بديهی است شما همهء اين مسائل را
</p>
<p style="direction:rtl;">ميدانيد و پيشوايان روحانی خود را از حيث اعمال و رفتار می‌شناسيد
</p>
<p style="direction:rtl;">ظلم و ستم آنها را بچشم خود می‌بينيد با اينهمه بآنها اقتداء می‌کنيد
</p>
<p style="direction:rtl;">و به امامت جماعت آنها تن در ميدهيد زمام امور دين را بدست آنها
</p>
<p style="direction:rtl;">داده‌ايد و امور حال و آيندهء خود را بآنها سپرده‌ايد اين چه جهل
</p>
<p style="direction:rtl;">و نادانی است و اين چه غفلت و جهالت که بدان گرفتار شده‌ايد.
</p>
<p style="direction:rtl;">باری داستان اين ظلم و ستم که پيشوايان روحانی در قزوين نسبت
</p>
<p style="direction:rtl;">بجمعی بيگناه مجرا داشتند بسرعت برق در طهران منتشر شد حاجی
</p>
<p style="direction:rtl;">ميرزا آقاسی متحيّر ماند و از اين واقعه خشمگين گشت و با لحنی شديد
</p>
<p style="direction:rtl;">گفت نميدانم در کدام آيهء قرآن و در کدام حديث رسول و امام نازل
</p>
<p style="direction:rtl;">و مذکور است که برای خونخواری يکنفر جمعی را بقتل برسانند محّمد شاه
</p>
<p style="direction:rtl;">نيز از حيله و خيانت صدر اردبيلی و همدستان او بی‌اندازه خشمگين شد
</p>
<p style="direction:rtl;">و او را از طهران بشهر قم تبعيد کرد. اين مسئله سبب سرور حاجی ميرزا
</p>
<p style="direction:rtl;">آقاسی گرديد زيرا مدّتها بود که خيال داشت بهانه‌ای پيدا کند و صدر
</p>
<p style="direction:rtl;">اردبيلی را از طهران دور سازد بجهت آنکه وزير اعظم در باطن از صدر
</p>
<p style="direction:rtl;">اردبيلی انديشه داشت و از مکر او ايمن نبود وقتيکه ديد محمّد شاه او را
</p>
<p style="direction:rtl;">بقم فرستاد خيلی خوشحال شد.
</p>
<p style="direction:rtl;">در چند خط پيش گفتيم که حاجی ميرزا آقاسی از شنيدن واقعهء
</p>
<p style="direction:rtl;">قزوين غضبناک شد اين را هم بايد گفت که خشم و غضب حاجی ميرزا
</p>
<p style="direction:rtl;">ص ٢٥١
</p>
<p style="direction:rtl;">آقاسی از راه دل سوزی نسبت بمظلومين قزوين نبود بلکه از راه کج
</p>
<p style="direction:rtl;">رفتاری صدر اردبيلی بود که نسبت باو عداوت داشت و باصطلاح وزير اعظم
</p>
<p style="direction:rtl;">" لا لحبّ عليّ بل لبغضِ معاويه " از استماع واقعهء قزوين بخشم و غضب فرو
</p>
<p style="direction:rtl;">رفت و در نتيجه بسيار مسرور شد که صدر اردبيلی مورد سخط شاه گرديد
</p>
<p style="direction:rtl;">و بحقارت و ذلّت دچار گشت شاه و وزير برای سرکوبی متجاسرين ورّاث
</p>
<p style="direction:rtl;">ملّا تقی اقدامی نکردند و از آنها مؤاخذه‌ای بعمل نيامد از اينجهت جرأت
</p>
<p style="direction:rtl;">آنان زيادتر شد و بر جسارتشان افزوده گشت همّت گماشتند که بهر
</p>
<p style="direction:rtl;">وسيله هست حضرت طاهره را نيز بشهادت رسانند و از جام سابقين باو
</p>
<p style="direction:rtl;">هم نصيبی بخشند حضرت طاهره چون از مقصد آنان مطّلع گشت از
</p>
<p style="direction:rtl;">محبس خويش که پيش از اين نگاشتيم مراسله‌ای بملّا محمّد که بجای
</p>
<p style="direction:rtl;">پدرش ملّا تقی امام جمعهء قزوين شده بود باين مضمون بنگاشت:
</p>
<p style="direction:rtl;">" هر چه سعی و کوشش کنيد بيفايده است نور الهی خاموش شدنی نيست
</p>
<p style="direction:rtl;">قال اللّه تعالی " يُريدون أن يُطفِئوا نورَ اللّهِ بافواههِم و يأبيَ اللّهُ
</p>
<p style="direction:rtl;">إلّا أن يُتِمَّ نورَه و لو کَرِهَ الکافرون " ( قرآن :٣٣:٩) اگر اين امر
</p>
<p style="direction:rtl;">مبارک که ندای آن مرتفع گشته از طرف خداست و خدائی که من ميپرستم همان
</p>
<p style="direction:rtl;">آفريدگار جهان است بين من و تو اين شرط برقرار باشد که تا نه روز
</p>
<p style="direction:rtl;">ديگر وسائل خلاصی مرا از زندان ظلم شما فراهم فرمايد و اگر نه روز
</p>
<p style="direction:rtl;">گذشت و رهائی برای من حاصل نشد هر گونه مجازاتيکه ميدانيد نسبت
</p>
<p style="direction:rtl;">بمن مجری سازيد زيرا در آن صورت بطلان اعتقاد و ادّعای من برای شما
</p>
<p style="direction:rtl;">ثابت و مبرهن است ".
</p>
<p style="direction:rtl;">ملّا محمّد بعد از مطالعهء اين مراسله راه تجاهل پيمود و نهايت دقّت
</p>
<p style="direction:rtl;">را مجری داشت که آنچه را طاهره باو نوشته واقع نشود و نهايت سعی را
</p>
<p style="direction:rtl;">مينمود که مقصود و منظور شخص خود را که قتل حضرت طاهره است
</p>
<p style="direction:rtl;">مجری دارد. در اين بينها که هنوز موعد معيّنی را که حضرت طاهره معيّن
</p>
<p style="direction:rtl;">ص ٢٥٢
</p>
<p style="direction:rtl;">کرده بودند بپايان نرسيده بود حضرت بهاءاللّه اراده فرمودند که طاهره را
</p>
<p style="direction:rtl;">از حبس قزوين خلاص کنند و بطهران بياورند و بمدّعيان مشارٌ اليها ثابت
</p>
<p style="direction:rtl;">نمايند که ندای مرتفع، ندای الهی است و تدبيرات مخالفين در قبال قدرت
</p>
<p style="direction:rtl;">حقّ نقش بر آبست حضرت بهاءاللّه، آقا محمّد هادی فرهادی را احضار
</p>
<p style="direction:rtl;">فرمودند و او را مأمور کردند که حضرت طاهره را از محبس قزوين
</p>
<p style="direction:rtl;">بطهران بياورد تا در منزل خود از او نگاهداری کنند نامهء سربسته‌ای
</p>
<p style="direction:rtl;">بمحمّد هادی مزبور عنايت فرمودند و باو دستور دادند که اين نامه را
</p>
<p style="direction:rtl;">بواسطهء زوجه‌ات خاتون جان بايد بحضرت طاهره برسانی بخاتون جان
</p>
<p style="direction:rtl;">بگو برای اينکه بتواند اين مراسله را در محبس بحضرت طاهره بدهد خود
</p>
<p style="direction:rtl;">را بلباس گدايان در آورد و ببهانهء گدائی بدرب منزليکه طاهره در آن
</p>
<p style="direction:rtl;">محبوس است برود و مراسله را بمشار اليها بدهد و تو هم بايد دم درب منزل
</p>
<p style="direction:rtl;">بايستی تا حضرت طاهره از منزل خارج شود بمحض خروج فوراً او را
</p>
<p style="direction:rtl;">بطهران بياور و فرمودند من دستور ميدهم که يکنفر از گماشتگانم با سه
</p>
<p style="direction:rtl;">رأس اسب تندرو شبانه دم دروازه قزوين حاضر باشد تو اسبها را در
</p>
<p style="direction:rtl;">خارج شهر در محلّ معيّنی قرار بده و طاهره را بآن مکان ببر و هر دو
</p>
<p style="direction:rtl;">سوار بر اسب شده از راه غير معمولی بطهران بيائيد و سعی داشته باشی
</p>
<p style="direction:rtl;">که قبل از طلوع آفتاب بطهران برسی و بمحض اينکه دروازهء طهران باز
</p>
<p style="direction:rtl;">شد وارد شهر شويد و يکسره بمنزل من بيائيد خيلی مواظب باش که براز
</p>
<p style="direction:rtl;">شما کسی پی نبرد خداوند راهنمای شماست و شما را در ظلّ حفظ و
</p>
<p style="direction:rtl;">حمايت خويش صيانت خواهد فرمود آقا محمّد هادی بر حسب دستور مبارک
</p>
<p style="direction:rtl;">با نهايت اطمينان از طهران بقزوين شتافت و حضرت طاهره را از محبس
</p>
<p style="direction:rtl;">نجات داد و سالماً با هم وارد طهران شدند و در ساعت موعود بمنزل حضرت
</p>
<p style="direction:rtl;">بهاءاللّه ورود نمودند.
</p>
<p style="direction:rtl;">ملّا محمّد امام جمعه و يارانش با آن همه مراقبت شديد که از طاهره
</p>
<p style="direction:rtl;">ص ٢٥٣
</p>
<p style="direction:rtl;">بعمل ميآوردند از ناپديد شدن حضرت طاهره بطور ناگهانی مانند اشخاص
</p>
<p style="direction:rtl;">برق زده مبهوت و متحيّر ماندند مؤمنين و احبّاء هم نيز در اين واقعه دچار
</p>
<p style="direction:rtl;">وحشت و دهشت گشتند زيرا از اصل امر بيخبر بودند دشمنان حضرت
</p>
<p style="direction:rtl;">طاهره بجستجوی مشارٌ اليها پرداختند و جميع منازل را تفتيش کردند
</p>
<p style="direction:rtl;">آخر کار از پيدا کردن حضرت طاهره مأيوس شدند و چون ميديدند که در
</p>
<p style="direction:rtl;">موعد معيّن که حضرت طاهره اخبار کرده بود ناپديد شد همه را حيرت
</p>
<p style="direction:rtl;">فرو گرفت بعضی از آنها هم اندک تنبّهی بر ايشان حاصل شد و دانستند که
</p>
<p style="direction:rtl;">اجرای اينگونه امور از قوّهء بشريّه ساخته نيست بدين جهت بامر مبارک
</p>
<p style="direction:rtl;">مؤمن شدند و بصدق آن ندای عظيم معترف گشتند از جمله نفوسيکه در آن
</p>
<p style="direction:rtl;">روز مؤمن شد ميرزا عبد الوهّاب برادر حضرت طاهره بود و لکن خدمتی در
</p>
<p style="direction:rtl;">امر مبارک از او ظاهر نشد و اقدامی نکرد که مثبت صدق اعتقاد او باشد.
</p>
<p style="direction:rtl;">چون حضرت طاهره بطهران ورود کرد و بمنزل حضرت بهاءاللّه وارد
</p>
<p style="direction:rtl;">شد از هر جهت مطمئنّ گشت زيرا خود را در حفظ و حراست الهی ميديد
</p>
<p style="direction:rtl;">حضرت طاهره بيقين مبين بعظمت مقام حضرت بهاءاللّه مطّلع و معترف
</p>
<p style="direction:rtl;">بود و ميدانست که چه قوّه و قدرتی او را بصرف مهربانی و عنايت خود از
</p>
<p style="direction:rtl;">حبس نجات داده همانطوريکه بدون وساطت غير بمقام حضرت باب عارف
</p>
<p style="direction:rtl;">و معترف شد همانطور هم از راه فراست وجدانی بعظمت مقام حضرت
</p>
<p style="direction:rtl;">بهاءاللّه پی برد در سنهء شصت که حضرت طاهره در کربلا بودند اشعاری
</p>
<p style="direction:rtl;">سرودند مضمون اشعار آنکه عنقريب حقّ ظاهر خواهد شد و نسبت بحقّيکه
</p>
<p style="direction:rtl;">ظاهر خواهد شد اظهار ايمان کرده بودند من خودم وقتيکه در طهران بودم در
</p>
<p style="direction:rtl;">منزل سيّد محمّد فتی المليح آن اشعار را که بخطّ خود حضرت طاهره بود
</p>
<p style="direction:rtl;">زيارت کردم در هر حرفی و از خلال هر کلمه‌ای نفحات ايمان و ايقان طاهره
</p>
<p style="direction:rtl;">نسبت بعظمت مقام حضرت باب و حضرت بهاءاللّه متضوّع بود از جملهء
</p>
<p style="direction:rtl;">اشعار آن قصيده اين بيت است:
</p>
<p style="direction:rtl;">ص ٢٥٤
</p>
<p style="direction:rtl;">شمس ابهی جلوه ‌گر گرديد و جان عاشقان
</p>
<p style="direction:rtl;">در هوای طلعتش چون ذرّه رقصان آمده
</p>
<p style="direction:rtl;">حضرت طاهره در عظمت مقام حضرت بهاءاللّه در جميع احيان با
</p>
<p style="direction:rtl;">نهايت ثقه و اطمينان ناطق بود و باعداء و مخالفين با کمال شجاعت اين
</p>
<p style="direction:rtl;">مسئله را مبرهن مينمود نورانيّت همين ثقه و اطمينان بود که در
</p>
<p style="direction:rtl;">تاريک‌ ترين ساعات ايّام محبس خود را بقرب حصول خلاصی مسرور و مستبشر
</p>
<p style="direction:rtl;">داشت چند روزی از ورود حضرت طاهره به طهران بيشتر نگذشته بود که
</p>
<p style="direction:rtl;">حضرت بهاءاللّه اراده فرمودند مشارٌ اليها را با جمعی ديگر از احبّا که عازم
</p>
<p style="direction:rtl;">خراسان بودند به آن ديار بفرستند خود حضرت بهاءاللّه نيز تصميم
</p>
<p style="direction:rtl;">داشتند که چند روز بعد از طهران بخراسان عزيمت فرمايند از اينجهت
</p>
<p style="direction:rtl;">حضرت بهاءاللّه برادر خود آقای کليم را مأمور ساختند تا حضرت
</p>
<p style="direction:rtl;">طاهره و خدمه‌اش را که قانته نام داشت بمحلّ امنی در بيرون طهران
</p>
<p style="direction:rtl;">انتقال دهد تا از آنجا بخراسان عزيمت نمايند و بجناب کليم تأکيد فرمودند
</p>
<p style="direction:rtl;">که نهايت مراقبت را بکار ببرد زيرا مأمورين دروازه‌ها چون ببينند که
</p>
<p style="direction:rtl;">زنی از دروازه بيرون ميرود ناچار تا دقّت کامل دربارهء شخصيّت او بعمل
</p>
<p style="direction:rtl;">نياورند اجازهء خروج نميدهند خيلی بايد مواظبت کنی تا اشکالی پيش
</p>
<p style="direction:rtl;">نيايد جناب کليم برای من چنين حکايت کرده فرمودند که:
</p>
<p style="direction:rtl;">" ما سه نفری ( آقای کليم و طاهره و قانته ) بر حسب امر مبارک براه
</p>
<p style="direction:rtl;">افتاديم از دروازه شمران بيرون رفتيم مأمورين دم دروازه مثل اينکه ما
</p>
<p style="direction:rtl;">را نديدند هيچ نگفتند اصلاً نپرسيدند کجا ميرويد دو فرسخ از طهران دور
</p>
<p style="direction:rtl;">شديم بباغی رسيديم که در دامنهء کوه واقع شده بود آب جاری فراوانی داشت
</p>
<p style="direction:rtl;">عمارتی در وسط باغ بود که هيچ کس در آنجا مسکن و منزل نداشت وارد
</p>
<p style="direction:rtl;">باغ شديم من رفتم صاحب باغ را پيدا کنم و از او اجازه بخواهم همانطور
</p>
<p style="direction:rtl;">که ميگشتم پير مرديرا ديدم که مشغول آبياری باغ است گفتم صاحب باغ
</p>
<p style="direction:rtl;">ص ٢٥٥
</p>
<p style="direction:rtl;">کيست و کجاست پيرمرد گفت هيچکس اينجا نيست زيرا بين مالک اين باغ
</p>
<p style="direction:rtl;">و مستأجرينش کشمکش و نزاعی ايجاد شده از اين جهت ساکنين اين باغ
</p>
<p style="direction:rtl;">برای بپايان رساندن مرافعه و کشمکش خود بطهران رفتند و مالک اين
</p>
<p style="direction:rtl;">باغ از من خواهش کرده است که تا مراجعتش اينجا را محافظت کنم من
</p>
<p style="direction:rtl;">خيلی خوشحال شدم و به پيرمرد گفتم آيا اجازه ميدهی چند روزی اينجا
</p>
<p style="direction:rtl;">باشيم؟ پيرمرد اجازه داد ما در آن باغ منزل کرديم وقت ناهار شد او را
</p>
<p style="direction:rtl;">دعوت کرديم تا با ما ناهار بخورد عصری من بطهران برگشتم پيرمرد
</p>
<p style="direction:rtl;">باغبان قول داد که حضرت طاهره و قانته را از دل و جان خدمت کند
</p>
<p style="direction:rtl;">منهم خيلی سفارش کردم و گفتم شب يا خودم ميآيم يا يکنفر از معتمدين
</p>
<p style="direction:rtl;">خود را ميفرستم و خودم فردا ميآيم و از اينجا بخراسان خواهيم رفت
</p>
<p style="direction:rtl;">وقتيکه بطهران برگشتم ملّا باقر حرف حّی را با يکنفر نوکر فرستادم که در
</p>
<p style="direction:rtl;">خدمت حضرت طاهره باشند و وقايع را بحضور حضرت بهاءاللّه عرض
</p>
<p style="direction:rtl;">کردم هيکل مبارک از استماع آن داستان خيلی خوشحال شدند و اسم آن باغ
</p>
<p style="direction:rtl;">را باغ جنّت گذاشتند و فرمودند دست قدرت الهی اين منزل و باغ را از
</p>
<p style="direction:rtl;">قبل برای شما آماده کرد تا احبّای او در آن مقام استراحت نمايند و از هر
</p>
<p style="direction:rtl;">حيث آسوده باشند حضرت طاهره يکهفته در باغ جنّت بسر بردند و بعد
</p>
<p style="direction:rtl;">با محمّد حسن فتی القزوينی و ديگران بجانب خراسان رهسپار شدند
</p>
<p style="direction:rtl;">حضرت بهاءاللّه بمن امر فرمودند که جميع وسايل سفر و لوازم عزيمت
</p>
<p style="direction:rtl;">حضرت طاهره را بجانب خراسان فراهم نمايم منهم حسب الامر اطاعت
</p>
<p style="direction:rtl;">کردم.
</p>
<p style="direction:rtl;">ص ٢٥٦
</p>
<p style="direction:rtl;">فصل شانزدهم
</p>
<p style="direction:rtl;">اجتماع اصحاب در بدشت
</p>
<p style="direction:rtl;">پس از آنکه حضرت طاهره بشرحی که سابق گفتيم از طهران خارج
</p>
<p style="direction:rtl;">شده و بجانب خراسان عزيمت فرمود حضرت بهاءاللّه به آقای کليم دستور
</p>
<p style="direction:rtl;">دادند تا وسائل سفر هيکل مبارک را بخراسان فراهم نمايد و در حين عزيمت
</p>
<p style="direction:rtl;">دربارهء سرپرستی و تفقّد عائلهء مبارکه بجناب کليم سفارش زياد نمودند و
</p>
<p style="direction:rtl;">فرمودند وسائل راحتی آنها را از هر جهت فراهم نمايد چون بشاهرود
</p>
<p style="direction:rtl;">رسيدند جناب قدّوس بحضور مبارک مشرّف شدند جناب قدّوس مخصوصاً
</p>
<p style="direction:rtl;">از مشهد وقتيکه خبر عزيمت حضرت بهاءاللّه را بجانب خراسان شنيده
</p>
<p style="direction:rtl;">بودند برای پيش باز هيکل مبارک حرکت کردند و چنانکه گفتيم در شاهرود
</p>
<p style="direction:rtl;">مشرّف شدند سرزمين خراسان درآن ايّام دچار اضطرابی شديد بود قيام و
</p>
<p style="direction:rtl;">اقدام حضرت قدّوس و جناب باب الباب بتبليغ امر مبارک مردم آن حدود
</p>
<p style="direction:rtl;">را از خواب غفلت بيدار کرده بود پس از ارتفاع ندای امر اثر مخالفت در
</p>
<p style="direction:rtl;">قلوب اهالی ايجاد شد جمعی با کمال خلوص و اطمينان در حلقهء اهل ايمان
</p>
<p style="direction:rtl;">وارد شده بخدمت مشغول بودند جمعی ديگر از پيشرفت امر مبارک و
</p>
<p style="direction:rtl;">مشاهدهء ارتفاع رايت الهی آتش عناد و عداوت نسبت بامر مبارک در
</p>
<p style="direction:rtl;">قلوبشان مشتعل و از هيچگونه اذيّت و آزاری فروگذار نميکردند مردم از
</p>
<p style="direction:rtl;">هر گوشه و کنار دسته دسته برای تحرّی حقيقت و تحقيق حال بمنزل
</p>
<p style="direction:rtl;">ملّا حسين ميرفتند ايشان هم طالبين را بمحضر جناب قدّوس رهبری
</p>
<p style="direction:rtl;">ميفرمودند رفت و آمد جمعيّت بمنزل ملّا حسين بقدری زياد شد که
</p>
<p style="direction:rtl;">زمامداران امور کشوری را پريشان ساخت حکومت شهر که از اين رفت و
</p>
<p style="direction:rtl;">آمد هراس شديدی برايش حاصل شده بود عدّه‌ای را مأمور کرد که خادم
</p>
<p style="direction:rtl;">مخصوص جناب باب الباب را که حسن نام داشت دستگير نمايند مقصود
</p>
<p style="direction:rtl;">ص ٢٥٧
</p>
<p style="direction:rtl;">حاکم اين بود که بواسطهء اين عمل از طرفی مردم را از قوّه و قدرت خود
</p>
<p style="direction:rtl;">بترساند و از طرف ديگر باب الباب را دچار خوف و هراس سازد تا در
</p>
<p style="direction:rtl;">نتيجه پيشرفت اقداماتش در جذب قلوب و جلب نفوس کمتر شود مأمورين
</p>
<p style="direction:rtl;">حسن را دستگير نمودند و انواع زجر و عذاب و سخريّه و استهزاء را
</p>
<p style="direction:rtl;">نسبت باو انجام دادند بينی حسن را سوراخ کرده مهارش نمودند و در کوچه
</p>
<p style="direction:rtl;">و بازار شهر او را گردش دادند جناب باب الباب در محضر حضرت قدّوس
</p>
<p style="direction:rtl;">بود که خبر دستگيری خادمش باو رسيد برای آنکه مبادا از استماع اين
</p>
<p style="direction:rtl;">خبر قلب حضرت قدّوس محزون گردد فوراً از جا برخاست و پس از
</p>
<p style="direction:rtl;">تحصيل اجازه از محضر قدّوس بيرون رفت اصحاب دور جناب باب الباب
</p>
<p style="direction:rtl;">را گرفتند و عرض کردند برای اخذ انتقام بايد اقدام نمود و ستمکارانی را
</p>
<p style="direction:rtl;">که اين مظلوم بيگناه را گرفتار و مورد آزار خود قرار داده‌اند بايد
</p>
<p style="direction:rtl;">بسختی مجازات کرد اين تقاضا را با کمال الحاح از جناب ملّا حسين نمودند
</p>
<p style="direction:rtl;">حضرت باب الباب اصحابرا امر بصبر و سکون کرده و بآنها فرمودند:
</p>
<p style="direction:rtl;">" پريشان خاطر مباشيد و از گرفتاری حسن مضطرب مشويد زيرا
</p>
<p style="direction:rtl;">حسين اينک با شماست و بشما قول ميدهد که حسن را صحيح و سالم
</p>
<p style="direction:rtl;">بزودی بشما تسليم نمايد " اصحاب پس از استماع اين بيان ديگر بعرض
</p>
<p style="direction:rtl;">مطلب جسارت نکردند ولی قلباً با نهايت ميل اخذ انتقام از اشرار را طالب
</p>
<p style="direction:rtl;">بودند جمعی از آنها در کوچه و بازار شهر مشهد براه افتاده و فرياد " يا
</p>
<p style="direction:rtl;">صاحب الزّمان " از آنها بلند بود اين اوّلين مرتبه‌ای بود که مردم خراسان
</p>
<p style="direction:rtl;">فرياد " يا صاحب الزّمان " اهل ايمان را ميشنيدند فرياد اصحاب بقدری
</p>
<p style="direction:rtl;">بلند بود که بتمام اطراف شهر ميرسيد خبر اين هياهو بنقاط مجاور نيز
</p>
<p style="direction:rtl;">رسيد و اثر شديدی در قلوب و افکار مردم ظاهر کرد و در حقيقت اين
</p>
<p style="direction:rtl;">واقعه مقدّمهء ظهور وقايع عظيمه‌ای بود که مردم احتمال ميدادند بعدها
</p>
<p style="direction:rtl;">بوقوع ميانجامد اصحاب فرياد کنان خود را بمأمورين حکومتی که حسن را
</p>
<p style="direction:rtl;">ص ٢٥٨
</p>
<p style="direction:rtl;">مهار کرده در کوچه و بازار ميگردانيدند رسانده تمام آنها را کشتند و حسن
</p>
<p style="direction:rtl;">را از دست آنها نجات داده بنزد جناب ملّا حسين آوردند و وقايع جاريه را
</p>
<p style="direction:rtl;">بعرض رسانيدند جناب باب الباب باصحاب فرمودند شما طاقت نداشتيد
</p>
<p style="direction:rtl;">حسن را در زجر و عذاب ببينيد نميدانم در شهادت حسين چه خواهيد کرد.
</p>
<p style="direction:rtl;">شهر مشهد در آن ايّام بر اثر طغيان سالار و فتنهء سرکشی او دچار
</p>
<p style="direction:rtl;">پريشانی و اضطراب عجيبی بود شاهزاده حمزه ميرزا با لشکريان
</p>
<p style="direction:rtl;">و تجهيزات خود در چهار فرسنگی شهر برای جلو گيری از شورش طاغيان
</p>
<p style="direction:rtl;">اردوگاه ساخته بود چون خبر قيام اصحاب و فرياد آنها بسمع شاهزاده
</p>
<p style="direction:rtl;">رسيد عدّه‌ای را مأمور ساخت که بشهر بروند و بدستياری حاکم مشهد
</p>
<p style="direction:rtl;">جناب باب الباب را دستگير کنند و باردوگاه نزد شاهزاده بياورند
</p>
<p style="direction:rtl;">عبد العلی خان مراغه‌ای که سرهنگ توپخانهء شاهزاده بود پس از استماع
</p>
<p style="direction:rtl;">اين خبر نزد شاهزاده رفت و گفت حضرت والا من خودم يکی از چاکران
</p>
<p style="direction:rtl;">جناب ملّا حسين و از پيروان آن بزرگوار هستم بشما ميگويم تا من زنده
</p>
<p style="direction:rtl;">هستم نخواهم گذاشت هيچ کس نسبت بملّا حسين جسارتی کند و توهين و
</p>
<p style="direction:rtl;">اذيّتی روا دارد مگر اوّل مرا بکشيد آنوقت آنچه را در نظر داريد انجام
</p>
<p style="direction:rtl;">دهيد حمزه ميرزا از استماع اينگونه بيان صريح و مشاهدهء اين صراحت
</p>
<p style="direction:rtl;">لهجه از رئيس توپخانهء خويش که در اين موقع بخصوص نهايت احتياج را
</p>
<p style="direction:rtl;">بمساعدت او داشت بی‌اندازه حيران و متعجّب گشت و برای تسکين هيجان
</p>
<p style="direction:rtl;">عبد العلی خان چنين گفت: منهم جناب ملّا حسين را ملاقات کرده‌ام و نسبت
</p>
<p style="direction:rtl;">باو نهايت محبّت و اخلاص را دارم برای تسکين اضطرابيکه در شهر حاصل
</p>
<p style="direction:rtl;">شده است اين مأمورها را ميفرستم که ايشان را باردوگاه بياورند و گر نه
</p>
<p style="direction:rtl;">هيچ نيّت سوئی و قصد اذيّت و آزاری دربارهء جناب ملّا حسين نداشته و
</p>
<p style="direction:rtl;">ندارم سپس شاهزاده بخطّ خويش نامه‌ای بجناب ملّا حسين نوشت و از
</p>
<p style="direction:rtl;">ايشان درخواست کرد که برای تسکين غوغای شهر چند روزی در اردوگاه
</p>
<p style="direction:rtl;">ص ٢٥٩
</p>
<p style="direction:rtl;">بگذرانند تا او بتواند حضرت ايشان را از هجوم اعداء حفظ کند و خود نيز
</p>
<p style="direction:rtl;">از محضرشان استفاده نمايد چادر زربافی را که اختصاص بخود شاهزاده
</p>
<p style="direction:rtl;">داشت فرمان داد برای ميهمان عزيزش در نزديکی اردوگاه بزنند چون نامهء
</p>
<p style="direction:rtl;">شاهزاده بباب الباب رسيد عين نامه را بحضرت قدّوس تقديم نمود و
</p>
<p style="direction:rtl;">مصلحت آنجناب را درخواست کرد قدّوس فرمود دعوت شاهزاده را اجابت
</p>
<p style="direction:rtl;">کنيد بهيچوجه از قبول اين دعوت ضرری متوجّه شما نخواهد شد منهم
</p>
<p style="direction:rtl;">امشب با ميرزا محمّد علی قزوينی حرف حيّ بجانب مازندران سفر خواهم
</p>
<p style="direction:rtl;">کرد شما هم پس از چندی با اصحاب از خراسان با علمهای سياه بيرون
</p>
<p style="direction:rtl;">خواهيد آمد و بمن ملحق خواهيد شد و در نقطه‌ايکه خداوند مقدّر فرموده
</p>
<p style="direction:rtl;">بملاقات يکديگر خواهيم رسيد ملّا حسين خود را بپای جناب قدّوس انداخت و
</p>
<p style="direction:rtl;">با کمال فرح و سرور عرض کرد اوامر شما را از دل و جان اطاعت ميکنم
</p>
<p style="direction:rtl;">جناب قدّوس باب الباب را در آغوش کشيده پيشانی و چشمان آن حضرت را
</p>
<p style="direction:rtl;">بوسيدند و او را بخداوند سپردند هنگام عصر همان روز جناب
</p>
<p style="direction:rtl;">ملّا حسين با نهايت سکون و اطمينان باردوگاه حمزه ميرزا رفتند
</p>
<p style="direction:rtl;">عبد العلی خان با جمعی از صاحب منصبان باشارهء حمزه ميرزا آن حضرت
</p>
<p style="direction:rtl;">ص ٢٦٠
</p>
<p style="direction:rtl;">را پيش باز نمودند باب الباب بخيمه‌ايکه برای او نصب شده بود ورود
</p>
<p style="direction:rtl;">فرمود جناب قدّوس شبانگاه ميرزا محمّد باقر قاينی و جمعی از وجوه
</p>
<p style="direction:rtl;">اصحاب را احضار فرمودند و بآنها سفارش و تأکيد نمودند که در جميع
</p>
<p style="direction:rtl;">احوال مطيع حضرت باب الباب باشند و اوامر او را اطاعت نمايند از جمله
</p>
<p style="direction:rtl;">باصحاب فرمودند عنقريب امتحانات شديده برای شما خواهد رسيد و
</p>
<p style="direction:rtl;">مصائب و بليّات بسيار وقوع خواهد يافت محفوظ ماندن شما در ضمن
</p>
<p style="direction:rtl;">جريان اين امتحان و بلا فقط منوط باطاعت اوامر باب الباب است و
</p>
<p style="direction:rtl;">نجات شما مربوط بپيروی خالصانه از آن بزرگوار پس از اين بيانات
</p>
<p style="direction:rtl;">حضرت قدّوس با ميرزا محمّد علی قزوينی از مشهد بجانب مازندران
</p>
<p style="direction:rtl;">روانه شدند و از اصحاب وداع نمودند.
</p>
<p style="direction:rtl;">پس از چند روز در بين راه جناب قدّوس با ميرزا سليمان نوری
</p>
<p style="direction:rtl;">ملاقات فرمودند مشارٌ اليه داستان نجات يافتن حضرت طاهره را از زندان
</p>
<p style="direction:rtl;">قزوين و توجّهشانرا بخراسان بحضور قدّوس عرض کرد و نيز خبر
</p>
<p style="direction:rtl;">مسافرت حضرت بهاءاللّه را از طهران بخراسان برای جناب قدّوس بيان
</p>
<p style="direction:rtl;">نمود. ميرزا سليمان و ميرزا محمّد علی در خدمت جناب قدّوس روان شدند تا
</p>
<p style="direction:rtl;">ببدشت رسيدند رسيدن ببدشت مقارن با هنگام فجر بود در آنجا
</p>
<p style="direction:rtl;">جمعی از احبّا را ملاقات کردند و قصد داشتند که بشاهرود سفر کنند چون
</p>
<p style="direction:rtl;">بشاهرود نزديک شدند آقا محمّد حناساب با ميرزا سليمان که از دنبال آنها
</p>
<p style="direction:rtl;">ص ٢٦١
</p>
<p style="direction:rtl;">روان بود ملاقات کرد قدّوس بوسيلهء مشارٌ اليه خبر دار شد که حضرت
</p>
<p style="direction:rtl;">بهاءاللّه و حضرت طاهره از شاهرود ببدشت رفتند و جمع بسياری از
</p>
<p style="direction:rtl;">احبّای اصفهان و قزوين و ساير بلاد ايران بانتظار آن هستند که با حضرت
</p>
<p style="direction:rtl;">بهاءاللّه بخراسان بروند ميرزا سليمان بآقا محمّد حناساب گفت بملّا احمد
</p>
<p style="direction:rtl;">ابدال بگو که امروز صبح نوری بر تو تابيد و ليکن متوجّه نگشتی و
</p>
<p style="direction:rtl;">مقصودش از اين کلمه جناب قدّوس بود آقا محمّد حناساب که ببدشت رسيد
</p>
<p style="direction:rtl;">داستان توجّه قدّوس را بشاهرود بحضور حضرت بهاءاللّه عرض کرد
</p>
<p style="direction:rtl;">حضرت بهاءاللّه با ملّا محمّد معلّم نوری هنگام غروب آفتاب از بدشت بطرف
</p>
<p style="direction:rtl;">شاهرود روان شدند و روز بعد در وقت طلوع آفتاب با جناب قدّوس از
</p>
<p style="direction:rtl;">شاهرود ببدشت مراجعت فرمودند.
</p>
<p style="direction:rtl;">اوّل تابستان بود حضرت بهاءاللّه سه باغ اجاره کردند يکی مخصوص
</p>
<p style="direction:rtl;">قدّوس ديگری مختصّ حضرت طاهره و همراهانش و باغ سوّم را برای
</p>
<p style="direction:rtl;">خودشان اختصاص دادند عدّهء مؤمنين که در بدشت حاضر بودند بهشتاد
</p>
<p style="direction:rtl;">و يک نفر بالغ بود تمام اين جمعيّت در دورهء توقّفشان در بدشت ميهمان
</p>
<p style="direction:rtl;">حضرت بهاءاللّه بودند حضرت بهاءاللّه هر روز لوحی بميرزا سليمان نوری
</p>
<p style="direction:rtl;">ميدادند که در جمع احبّا بخواند هر يک از اصحاب در بدشت باسم تازه‌ای
</p>
<p style="direction:rtl;">موسوم شدند از جمله خود هيکل مبارک باسم بهاء و آخرين حروف حيّ بنام
</p>
<p style="direction:rtl;">قدّوس و جناب قرّة العين بطاهره مشتهر گشتند برای هر يک از ياران
</p>
<p style="direction:rtl;">بدشت از قلم مبارک حضرت اعلی توقيعی صادر شد و اسم تازهء هر يک
</p>
<p style="direction:rtl;">در صدر توقيع مرقوم شده بود بعضی از نفوس که پابست تقاليد قديمه
</p>
<p style="direction:rtl;">بودند از حضرت طاهره بحضور مبارک حضرت اعلی شکايت کردند که
</p>
<p style="direction:rtl;">مراعات تقاليد قديمه را نميفرمايد حضرت اعلی در ضمن توقيعی در جواب
</p>
<p style="direction:rtl;">آنها فرمودند دربارهء کسيکه لسان عظمت او را طاهره ناميده من چه
</p>
<p style="direction:rtl;">ميتوانم بگويم.
</p>
<p style="direction:rtl;">ص ٢٦٢
</p>
<p style="direction:rtl;">باری در ايّام اجتماع ياران در بدشت هر روز يکی از تقاليد قديمه
</p>
<p style="direction:rtl;">الغاء ميشد ياران نميدانستند که اين تغييرات از طرف کيست و اين اسامی
</p>
<p style="direction:rtl;">باشخاص از طرف چه شخصی داده ميشود هر يک را گمان بکسی ميرفت
</p>
<p style="direction:rtl;">معدودی هم در آن ايّام بمقام حضرت بهاءاللّه عارف بودند و ميدانستند که
</p>
<p style="direction:rtl;">آن حضرت است که مصدر جميع اين تغييراتست و آن بزرگوار است که
</p>
<p style="direction:rtl;">بدون خوف و بيم اين اوامر را صادر ميفرمايد شيخ ابوتراب از جمله
</p>
<p style="direction:rtl;">اشخاصی بود که از جريانات احوال در بدشت مطّلع بود روزی چنين حکايت
</p>
<p style="direction:rtl;">کرد و گفت " در ايّام اجتماع بدشت حضرت بهاءاللّه را يک روز نقاهتی
</p>
<p style="direction:rtl;">دست داد و ملازم بستر شدند جناب قدّوس بعيادت آمدند و در طرف راست
</p>
<p style="direction:rtl;">حضرت بهاءاللّه نشستند بقيّهء ياران نيز تدريجاً در محضر مبارک مجتمع
</p>
<p style="direction:rtl;">شدند در اين بين محمّد حسن قزوينی که اسم تازهء او فتی القزوينی بود وارد
</p>
<p style="direction:rtl;">شد و بجناب قدّوس عرض کرد حضرت طاهره ميخواهند با شما ملاقات
</p>
<p style="direction:rtl;">کنند برخيزيد بباغ ايشان تشريف ببريد حضرت قدّوس فرمود من تصميم
</p>
<p style="direction:rtl;">گرفته‌ام که ديگر با طاهره ملاقات نکنم از اين جهت بديدن او نخواهم رفت
</p>
<p style="direction:rtl;">محمّد حسن بر گشت و ثانياً بمحضر قدّوس مراجعت نمود و خواهش کرد که
</p>
<p style="direction:rtl;">ايشان بديدن طاهره بروند و عرض کرد حضرت طاهره حتماً بايد با شما
</p>
<p style="direction:rtl;">ملاقات کنند اگر شما تشريف نياوريد حضرت طاهره خودشان باينجا
</p>
<p style="direction:rtl;">خواهند آمد وقتی که ديد جناب قدّوس مسئولش را اجابت نکردند
</p>
<p style="direction:rtl;">محمّد حسن شمشير خود را کشيد و در مقابل قدّوس نهاد و گفت من ممکن
</p>
<p style="direction:rtl;">نيست بدون شما نزد طاهره برگردم و اگر تشريف نميآوريد با اين شمشير
</p>
<p style="direction:rtl;">مرا بقتل برسانيد قدّوس با چهرهء غضبناک فرمود هيچ وقت با طاهره
</p>
<p style="direction:rtl;">ملاقات نخواهم کرد و آنچه را که ميگوئی انجام خواهم داد محمّد حسن در نزد
</p>
<p style="direction:rtl;">قدّوس بزانو در آمد و گردن خود را حاضر و آماده نگهداشت تا قدّوس با
</p>
<p style="direction:rtl;">شمشير سرش را از تن جدا سازند ناگهان حضرت طاهره بدون حجاب با
</p>
<p style="direction:rtl;">ص ٢٦٣
</p>
<p style="direction:rtl;">آرايش و زينت بمجلس ورود فرمود حاضرين که چنين ديدند گرفتار دهشت
</p>
<p style="direction:rtl;">شديد گشتند همه حيران و سرگردان ايستاده بودند زيرا آنچه را منتظر
</p>
<p style="direction:rtl;">نبودند ميد‌يدند اينها خيال ميکردند که ديدن حضرت طاهره بدون حجاب
</p>
<p style="direction:rtl;">محال و ملاحظهء اندام و مشاهدهء سايه آن حضرت هم جايز نيست زيرا معتقد
</p>
<p style="direction:rtl;">بودند که حضرت طاهره مظهر حضرت فاطمه زهرا عليها السّلام است و آن
</p>
<p style="direction:rtl;">بزرگوار را رمز عصمت و طهارت ميشمردند حضرت طاهره با نهايت
</p>
<p style="direction:rtl;">سکون و وقار در طرف راست جناب قدّوس نشستند حضّار را آثار خوف و
</p>
<p style="direction:rtl;">دهشت در چهره پديدار بود همه مضطرب بودند پريشان بودند خشم و
</p>
<p style="direction:rtl;">غضب از طرفی و ترس و وحشت از طرف ديگر بر آنها احاطه داشت زيرا
</p>
<p style="direction:rtl;">حضرت طاهره را بی‌حجاب در مقابل خود ميديدند بعضی از حاضرين
</p>
<p style="direction:rtl;">بقدری مضطرب شدند که وصف ندارد عبد الخالق اصفهانی که از جملهء
</p>
<p style="direction:rtl;">حاضرين بود از مشاهدهء آن حال با دست خود گلوی خويش را بريد و از
</p>
<p style="direction:rtl;">مقابل حضرت طاهره فرار کرد و فرياد زنان دور شد چند نفر ديگر نيز از
</p>
<p style="direction:rtl;">اين امتحان بيرون نيآمدند و از امر تبرّی کرده بعقيدهء سابق خود
</p>
<p style="direction:rtl;">برگشتند عدّهء زيادی رو بروی حضرت طاهره ايستاده بودند مبهوت و
</p>
<p style="direction:rtl;">حيران شده بودند و نميدانستند چه بکنند جناب قدّوس در جای خود نشسته
</p>
<p style="direction:rtl;">بود شمشير برهنه در دست داشتند و آثار خشم و غضب در رخسارشان
</p>
<p style="direction:rtl;">آشکار و چنان مينمود که فرصتی می‌طلبند تا حضرت طاهره را بيک ضربت
</p>
<p style="direction:rtl;">شمشير مقتول سازند امّا جناب طاهره ابداً اعتنائی نداشت آثار متانت و
</p>
<p style="direction:rtl;">اطمينان در چهره‌اش پيدا بود ياران را مخاطب ساخت و در نهايت
</p>
<p style="direction:rtl;">فصاحت و بلاغت بر نهج قرآن مجيد خطابهء غرّائی اداء فرمود و در خاتمهء
</p>
<p style="direction:rtl;">بيان خود از قرآن مجيد اين آيه را تلاوت کرد " اِنَّ المُتَّقِينَ فی جَنَّاتٍ
</p>
<p style="direction:rtl;">وَ نَهرٍ فی مَقعَد صِدقٍ عِندَ مَليکٍ مُقتَدِرٍ " ( قرآن :٥٤-٥٥) در حين
</p>
<p style="direction:rtl;">قرائت اين آيه اشاره بجمال مبارک و حضرت قدّوس نمود و طوری اشاره فرمود که
</p>
<p style="direction:rtl;">ص ٢٦٤
</p>
<p style="direction:rtl;">حاضرين نفهميدند مقصود حضرت طاهره از مليک مقتدر کدام يک از آن دو
</p>
<p style="direction:rtl;">وجود مبارک است بعد فرمود من هستم آن کلمه‌ايکه حضرت قائم به آن
</p>
<p style="direction:rtl;">تکلّم خواهد فرمود و نقباء از استماع آن کلمه فرار خواهند نمود آنگاه
</p>
<p style="direction:rtl;">متوجّه حضرت قدّوس شده و بايشان فرمودند : " چرا در خراسان امور
</p>
<p style="direction:rtl;">اساسيّه‌ای را که نافع و بمصلحت امر بود انجام نداديد؟" قدّوس جواب دادند
</p>
<p style="direction:rtl;">من آزاد هستم و آنچه را که صلاح و صواب بدانم مجری ميسازم و مقيّد
</p>
<p style="direction:rtl;">باجرای آراء ياران خود و ديگران نيستم آنگاه جناب طاهره حاضرين را
</p>
<p style="direction:rtl;">مخاطب ساخته فرمودند خوب فرصتی داريد غنيمت بدانيد جشن بگيريد
</p>
<p style="direction:rtl;">امروز روز عيد و جشن عمومی است روزی است که قيود تقاليد سابقه
</p>
<p style="direction:rtl;">شکسته شده همه برخيزيد با هم مصافحه کنيد.
</p>
<p style="direction:rtl;">باری آنروز تاريخی تغيير عجيبی در رويّه و عقايد حاضرين داد
</p>
<p style="direction:rtl;">روز پر هيجانی بود در عبادات طريقهء خاصّی ايجاد شد و رويّه و عقايد
</p>
<p style="direction:rtl;">قديمه متروک گشت بعضی همراه بودند بعضی اين تغيير را کفر و زندقه
</p>
<p style="direction:rtl;">ميپنداشتند و ميگفتند احکام اسلامی هيچوقت نسخ نميشود عدّه‌ای
</p>
<p style="direction:rtl;">ميگفتند اطاعت حضرت طاهره واجب است هر چه بفرمايد لازم الاجرا است
</p>
<p style="direction:rtl;">جمعی معتقد بودند که جناب قدّوس نايب حضرت اعلی و حاکم مطلق است
</p>
<p style="direction:rtl;">عدّه‌ای هم اين پيشامد را امتحان الهی ميپنداشتند تا صادق از کاذب ممتاز
</p>
<p style="direction:rtl;">گردد و مؤمن از کافر جدا شود گاهی حضرت طاهره از اطاعت جناب قدّوس
</p>
<p style="direction:rtl;">سرپيچی ميفرمودند و ميگفتند من قدّوس را بمنزلهء شاگرد خودم ميدانم
</p>
<p style="direction:rtl;">حضرت باب ايشانرا فرستادند تا من بتعليم و تهذيبشان بپردازم و نسبت
</p>
<p style="direction:rtl;">باو نظر ديگری ندارم قدّوس هم از طرف ديگر ميفرمودند طاهره در اين
</p>
<p style="direction:rtl;">امور راه خطا ميپيمايد و پيروان او نيز از جادّهء صواب برکنار و دورند
</p>
<p style="direction:rtl;">اين محاجّه و گفتگو چند روز در بين جناب قدّوس و طاهره ادامه داشت
</p>
<p style="direction:rtl;">بالاخره حضرت بهاءاللّه باصلاح فيما بين قيام فرمودند مناقشات زايل شد
</p>
<p style="direction:rtl;">ص ٢٦٥
</p>
<p style="direction:rtl;">و انظار جميع متوجّه قيام بخدمت امر الهی گرديد از اجتماع ياران در
</p>
<p style="direction:rtl;">بدشت مقصود اصلی که اعلان استقلال امر مبارک و آغاز نظام جديد بود
</p>
<p style="direction:rtl;">حاصل شد آنروز بمنزلهء نفخ صور بود احکام و قواعد جديده اعلان گشت.
</p>
<p style="direction:rtl;">پس از خاتمهء دورهء بدشت ياران بصوب مازندران توجّه نمودند
</p>
<p style="direction:rtl;">حضرت بهاءاللّه کجاوه‌ای امر فرمودند تهيّه شود جناب قدّوس و طاهره با
</p>
<p style="direction:rtl;">هم سوار کجاوه شدند و بطرف مازندران رفتند طاهره در بين راه اشعار
</p>
<p style="direction:rtl;">بنظم ميآورد و ميفرمودند ياران که در دنبال کجاوه پياده راه ميپمودند
</p>
<p style="direction:rtl;">بصدای بلند آن اشعار را بخوانند صدای آنها منعکس ميشد و در کوه و
</p>
<p style="direction:rtl;">دشت می‌پيچيد و محو تقاليد قديم و آغاز روز جديد را بگوش مردم
</p>
<p style="direction:rtl;">ميرساند حضرت بهاءاللّه مدّت بيست و دو روز در بدشت توقّف فرمودند و
</p>
<p style="direction:rtl;">چنانچه قبلاً گفته شد اصحاب از بدشت بجانب مازندران توجّه نمودند
</p>
<p style="direction:rtl;">بعضی از پيروان چون ديدند که حضرت طاهره حجاب صورت را بيکسو
</p>
<p style="direction:rtl;">نهاده اين طور نتيجه گرفتند که ممکن است بر حسب هوای نفس بمناهی و
</p>
<p style="direction:rtl;">سيّئات مشغول شوند و از مسئلهء نسخ شريعت بخيال باطل خود اين طور
</p>
<p style="direction:rtl;">ص ٢٦٦
</p>
<p style="direction:rtl;">تصوّر کردند که حريّت مضرّه را پيشهء خويش سازند از حدود آداب تجاوز
</p>
<p style="direction:rtl;">کنند و باجرای هوای نفس خويش مشغول شوند اين خيال باطل و سودای
</p>
<p style="direction:rtl;">خام که برای کوتاه نظران حاصل شده بود سبب شد که خشم خدا بر آنها
</p>
<p style="direction:rtl;">نازل گرديد و مورد غضب پروردگار واقع شدند باين معنی که در حين توجّه
</p>
<p style="direction:rtl;">بمازندران چون بقريهء نيالا رسيدند جمعيّتی بآنها حمله ور شدند و بلای
</p>
<p style="direction:rtl;">شديدی از دست اعداء بر آن عدّهء بی‌پروا که از روی هوای نفس بکسر حدود
</p>
<p style="direction:rtl;">پرداخته بودند وارد شد تا صاحب نظران بحفظ حدود الهی بپردازند و
</p>
<p style="direction:rtl;">شريعت اللّه بشرف و بزرگواری ذاتی خود محفوظ ماند من ( نبيل ) از
</p>
<p style="direction:rtl;">لسان مبارک حضرت بهاءاللّه شنيدم که راجع بآن پيش آمد چنين
</p>
<p style="direction:rtl;">فرمودند:
</p>
<p style="direction:rtl;">" وقتيکه ما به نيالا رسيديم برای استراحت در دامنهء کوه فرود آمديم
</p>
<p style="direction:rtl;">هنگام فجر از صدای سنگهائيکه جمعيّت مهاجمين از بالای کوه بطرف ما
</p>
<p style="direction:rtl;">می‌افکندند بيدار شديم هجوم آنها بقدری شديد بود که همراهان ما گرفتار
</p>
<p style="direction:rtl;">ترس و خوف گرديده فرار کردند من لباسهای خودم را بجناب قدّوس
</p>
<p style="direction:rtl;">پوشانيدم و او را بمحلّ امنی فرستادم و خود ميخواستم بعداً باو ملحق
</p>
<p style="direction:rtl;">شوم وقتيکه بآن محلّ رسيدم قدّوس از آنجا رفته بود در نيالا بجز جناب
</p>
<p style="direction:rtl;">طاهره و جوانی موسوم بميرزا عبد اللّه شيرازی کس ديگری باقی نمانده بود
</p>
<p style="direction:rtl;">هجوم جمعيّت شديد بود خيمه‌ها را کندند برای حفاظت طاهره جز همان
</p>
<p style="direction:rtl;">جوان شيرازی ديگری را نيافتيم مشارٌ اليه دارای شهامت و عزمی شديد بود
</p>
<p style="direction:rtl;">شمشيری بدست گرفته بود و با کمال شجاعت جمعيّتی را که برای غارت
</p>
<p style="direction:rtl;">کردن اثاث ما هجوم ميکردند جلوگيری ميکرد با آنکه چندين زخم برداشته
</p>
<p style="direction:rtl;">بود برای حفظ اموال ما حاضر بود جان فدا نمايد من در مقابل آن
</p>
<p style="direction:rtl;">جمعيّت قرار گرفتم و بنصيحت آنها پرداختم و بآنها فهماندم که قساوت
</p>
<p style="direction:rtl;">و بدرفتاری خوب نيست نصيحت من مؤثّر واقع شد و بعضی از اموالی را
</p>
<p style="direction:rtl;">ص ٢٦٧
</p>
<p style="direction:rtl;">که بغارت برده بودند مسترد داشتند."
</p>
<p style="direction:rtl;">باری حضرت بهاءاللّه با جناب طاهره و خادمهء وی بنور عزيمت
</p>
<p style="direction:rtl;">فرمودند و شيخ ابوتراب را بحفظ و حراست طاهره گماشتند در اين بينها
</p>
<p style="direction:rtl;">مخالفين و اعداء با تمام قوی ميکوشيدند که خشم و غضب محمّد شاه را
</p>
<p style="direction:rtl;">نسبت بحضرت بهاءاللّه مشتعل سازند. بشاه ميگفتند سبب اصلی و باعث
</p>
<p style="direction:rtl;">واقعی وقايعيکه در شاهرود و مازندران اتّفاق افتاد همين شخص بهاءاللّه
</p>
<p style="direction:rtl;">است اين قدر گفتند تا شاه را وادار کردند حکم صادر نمود که حضرت
</p>
<p style="direction:rtl;">بهاءاللّه را دستگير کنند ميگويند محمّد شاه بعد از استماع اقوال مخالفين
</p>
<p style="direction:rtl;">دربارهء حضرت بهاءاللّه يک روز با خشم و غضب فراوان گفت " چون پدر
</p>
<p style="direction:rtl;">ايشان بمملکت من خدمات بسيار کرده تا کنون آنچه را که دربارهء ايشان
</p>
<p style="direction:rtl;">شنيده بودم اهمّيّت نميدادم ولی اين دفعه تصميم گرفته‌ام که ايشانرا اعدام
</p>
<p style="direction:rtl;">نمايم " يکی از صاحب منصبان شاه در طهران پسرش در مازندران بود
</p>
<p style="direction:rtl;">محمّد شاه باو حکم کرد که بپسرش بنويسد بهاءاللّه را دستگير کرده
</p>
<p style="direction:rtl;">بطهران بفرستد پسر اين شخص يکی از ارادتمندان واقعی و طرفداران
</p>
<p style="direction:rtl;">حقيقی حضرت بهاءاللّه بود از قضا روزيکه حضرت بهاءاللّه را بمنزل خود
</p>
<p style="direction:rtl;">دعوت کرده بود شب قبلش اين حکم باو رسيد از ديدن اين حکم برآشفت و
</p>
<p style="direction:rtl;">بهيچ کس در اين خصوص اظهاری نکرد حضرت بهاءاللّه که ميهمان او بودند
</p>
<p style="direction:rtl;">در چهرهء مشارٌ اليه آثار حزن و کدورت مشاهده فرمودند و از راه نصيحت
</p>
<p style="direction:rtl;">باو فرمودند در هر کار بخدا اعتماد کن روز ديگر سواری از طهران رسيد و
</p>
<p style="direction:rtl;">بمحض اينکه بمهماندار حضرت بهاءاللّه نزديک شد بصدای بلند بلهجهء
</p>
<p style="direction:rtl;">مازندرانی گفت " مردی بمر " يعنی محمّد شاه مرد جوان مهماندار از
</p>
<p style="direction:rtl;">شنيدن اين خبر آثار حزنش بر طرف شد و داستان را برای حضرت بهاءاللّه
</p>
<p style="direction:rtl;">نقل کرد و در محضر ميهمان بزرگوار خود با کمال فرح و سرور شبی
</p>
<p style="direction:rtl;">بروز آورد امّا جناب قدّوس در بين راه گرفتار دشمنان گرديد و در نتيجه
</p>
<p style="direction:rtl;">ص ٢٦٨
</p>
<p style="direction:rtl;">در شهر ساری در منزل ميرزا محمّد تقی بزرگترين مجتهدين آن شهر
</p>
<p style="direction:rtl;">محبوس گشت بقيّهء اصحاب بعد از واقعهء نيالا باطراف پراکنده شدند
</p>
<p style="direction:rtl;">و داستان بدشت و وقايع عجيبهء آن ايّام را برای ساير مؤمنين حکايت
</p>
<p style="direction:rtl;">کردند .
</p>
<p style="direction:rtl;">ص ٢٦٩
</p>
<p style="direction:rtl;">فصل هفدهم
</p>
<p style="direction:rtl;">حبس شدن حضرت اعلی در قلعهء چهريق
</p>
<p style="direction:rtl;">حادثهء نيالا که شرح آن از پيش نگاشته شد در نيمهء شهر شعبان سال
</p>
<p style="direction:rtl;">هزار دويست و شصت و چهار قمری بوقوع پيوست در اواخر
</p>
<p style="direction:rtl;">همين ماه حضرت باب را به تبريز انتقال دادند و ستمکاران نسبت به آن
</p>
<p style="direction:rtl;">حضرت از هيچگونه اهانت و استهزائی خودداری ننمودند در همان اوقات
</p>
<p style="direction:rtl;">که حضرت بهاءاللّه و پيروان در نيالا گرفتار هجوم اعداء بودند حضرت
</p>
<p style="direction:rtl;">باب نيز بوسيلهء مخالفين به تبريز منتقل شدند در همان وقتيکه حضرت
</p>
<p style="direction:rtl;">بهاءاللّه و اصحابشان مورد هجوم جهّال قرار گرفتند حضرت باب نيز در
</p>
<p style="direction:rtl;">همان وقت مورد ضرب شديد از ناحيهء دشمن زشت رفتار سنگين دل بودند
</p>
<p style="direction:rtl;">حضرت باب بنا بامر حاجی ميرزا آقاسی بجانب چهريق منتقل شده
</p>
<p style="direction:rtl;">و بدست يحيی خان کرد سپرده شدند خواهر اين يحيی خان زوجهء
</p>
<p style="direction:rtl;">محمّد شاه و مادر وليعهد بود ميرزا آقاسی اوامر موکّده بيحيی خان کرده
</p>
<p style="direction:rtl;">بود که نسبت بحضرت باب مانند عليخان ماکوئی رفتار نکند و بهيچ يک
</p>
<p style="direction:rtl;">ص ٢٧٠
</p>
<p style="direction:rtl;">از پيروان باب اجازه ندهد که بحضور مبارکش مشرّف شوند هر چند اين
</p>
<p style="direction:rtl;">اوامر بطور شدّت بيحيی خان رسيده بود و لکن مشارٌ اليه بتنفيذ آن اوامر
</p>
<p style="direction:rtl;">قادر نشد زيرا بواسطهء مشاهدهء آثار جلالت و بزرگواری از ناصيهء
</p>
<p style="direction:rtl;">محبوس خود محبّت شديدی در قلبش نسبت بحضرت باب ايجاد شد اوامر
</p>
<p style="direction:rtl;">ميرزا آقاسی را بکلّی فراموش کرد کردهائيکه در چهريق ساکن بودند هر
</p>
<p style="direction:rtl;">چند عداوتشان نسبت بشيعيان از کردهای ماکو زيادتر بود ولی محبّت
</p>
<p style="direction:rtl;">حضرت باب در قلوبشان مشتعل شد ارادت کاملی بآن بزرگوار پيدا کردند
</p>
<p style="direction:rtl;">هر يک صبح که از خانه بيرون ميآمد پيش از اشتغال بکار رسمی خود
</p>
<p style="direction:rtl;">بمقام هيکل مبارک توجّه ميکرد و تمنّای فيض و برکت مينمود سر بخاک
</p>
<p style="direction:rtl;">ذلّت ميگذاشت و در حالت سجده فيض روحانی را از آن مقام مقدّس طلب
</p>
<p style="direction:rtl;">ميکرد هر يک برای ديگری عجايبی را که از آن حضرت ديده بود نقل ميکرد
</p>
<p style="direction:rtl;">يحيی خان هيچکس را از تشرّف بحضور مبارک ممانعت نميکرد جمعيّت
</p>
<p style="direction:rtl;">زائرين بقدری زياد بودند که چهريق گنجايش و وسعت برای آنها نداشت از
</p>
<p style="direction:rtl;">اين جهت احبّاء بچهريق قديم که اسکی شهر ناميده ميشد و تا قلعه يکساعت
</p>
<p style="direction:rtl;">راه فاصله داشت توقّف مينمودند حضرت باب هر چه ميخواستند از
</p>
<p style="direction:rtl;">چهريق کهنه خريداری ميشد و در زندان بحضور مبارک ميآوردند يکروز
</p>
<p style="direction:rtl;">فرمودند قدری عسل بخرند و از قيمتش سؤال نمودند مبلغيکه برای قيمت
</p>
<p style="direction:rtl;">عسل بايد پرداخته شود گران بود فرمودند: " عسل خوب ممکن است از اين
</p>
<p style="direction:rtl;">ارزانتر بدست بيايد من پيش از اين تاجر بودم شما بايد در جميع امور و
</p>
<p style="direction:rtl;">در جميع معاملات از من پيروی کنيد همسايگان خود را گول نزنيد و
</p>
<p style="direction:rtl;">مواظب باشيد کسی شما را نفريبد اين است رويّهء مقتدای شما " هيچکس
</p>
<p style="direction:rtl;">نميتوانست در هيچ قسمتی نسبت بحضرت باب بر خلاف واقع رفتار کند
</p>
<p style="direction:rtl;">آن حضرت هرگز راضی نميشدند که نسبت بهيچکس اگر چه ناتوانترين
</p>
<p style="direction:rtl;">افراد بشر باشد بر خلاف انصاف رفتار شود فرمودند اين عسل را
</p>
<p style="direction:rtl;">ص ٢٧١
</p>
<p style="direction:rtl;">بصاحبش بر گردانيد و عسل بهتری که قيمتش ارزان‌تر باشد بخريد اخبار
</p>
<p style="direction:rtl;">توجّه نفوس و ايمان اشخاص معروف بحضرت باب که در قلعهء چهريق
</p>
<p style="direction:rtl;">محبوس بودند بسمع حکومت رسيد وبر پريشانی افکار زمامداران
</p>
<p style="direction:rtl;">افزود جمعی از مشاهير علما و اشراف و ارباب مناصب دولتی در شهر
</p>
<p style="direction:rtl;">خوی بامر مبارک مؤمن شده بودند و از پيروان مخصوص آن بزرگوار
</p>
<p style="direction:rtl;">بشمار ميرفتند.
</p>
<p style="direction:rtl;">از آن جمله ميرزا محمّد علی و برادرش بيوک آقا بود اين دو نفس از
</p>
<p style="direction:rtl;">اشراف مشهور و معروف آن حدود بودند که بنصرت امر قيام کردند
</p>
<p style="direction:rtl;">و بتبليغ همشهريهای خود از هر طبقه و صنفی مشغول شدند در نتيجه بين
</p>
<p style="direction:rtl;">خوی و چهريق جمعيّت زيادی از مؤمنين و طالبين حقيقت آمد و شد
</p>
<p style="direction:rtl;">ميکردند.
</p>
<p style="direction:rtl;">در آن اوقات ميرزا اسداللّه از دانشمندان شهير و ادبای عاليمقام بود
</p>
<p style="direction:rtl;">نسبت بامر مبارک بی‌اندازه معاندت و مخالفت داشت مخالفت او بدرجه (ای)
</p>
<p style="direction:rtl;">بود که هيچ يک از احبّا جرأت نداشتند بتبليغ او قيام کنند مشارٌاليه
</p>
<p style="direction:rtl;">خوابی ديد و بدون آنکه بکسی اظهار کند و خواب خود را برای کسی حکايت
</p>
<p style="direction:rtl;">نمايد مطلبی چند در نظر گرفت و عريضه‌ای بحضور مبارک بوسيلهء
</p>
<p style="direction:rtl;">ميرزا محمّد علی تقديم نمود مضمون آنکه من سه مطلب را در نظر گرفته‌ام
</p>
<p style="direction:rtl;">خواهشمندم بفرمائيد آن مطالب چيست بعد از چند روز توقيعی بخط مبارک
</p>
<p style="direction:rtl;">حضرت اعلی بميرزا اسداللّه رسيد در آن توقيع شرح
</p>
<p style="direction:rtl;">رؤيای مشارٌاليه و مطالبيکه در نظر گرفته بود تصريح شده بود.
</p>
<p style="direction:rtl;">ميرزا اسداللّه پس از مشاهدهء اين مطلب بامر مبارک مؤمن شد و از کثرت
</p>
<p style="direction:rtl;">شوق با آنکه به پياده رفتن معتاد نبود بقصد تشرّف بحضور مبارک قدم در
</p>
<p style="direction:rtl;">راه نهاد و از خوی بجانب قلعه روانه شد و آن راه سخت پر سنگ را پياده
</p>
<p style="direction:rtl;">پيمود يارانش هر چه درخواست نمودند که راه را سواره بپيمايد قبول نکرد
</p>
<p style="direction:rtl;">و گفت پياده رفتن بهتر است چون بحضور مبارک رسيد بر يقينش افزوده
</p>
<p style="direction:rtl;">ص ٢٧٢
</p>
<p style="direction:rtl;">گشت و شجاعتی شديد در وجودش حاصل شد که تا خاتمهء حياتش با او
</p>
<p style="direction:rtl;">همراه بود حضرت اعلی مشارٌ اليه را بديّان ملقّب فرمودند.
</p>
<p style="direction:rtl;">در همان سال حضرت اعلی بچهل نفر از ياران و پيروان خويش امر
</p>
<p style="direction:rtl;">فرمودند که هر يک رساله‌ای در اثبات حقانيّت امر مبارک که بآيات قرآنيّه
</p>
<p style="direction:rtl;">و احاديث مستند باشد بنگارند همه اطاعت کردند و هر کدام رساله‌ای
</p>
<p style="direction:rtl;">نوشتند و بمحضر مبارک تقديم نمودند رسالهء ميرزا اسداللّه مورد عنايت
</p>
<p style="direction:rtl;">مبارک واقع شد بی‌اندازه از رساله او تمجيد فرمودند و لقب ديّان را در
</p>
<p style="direction:rtl;">همين وقت باو دادند و لوح حروفات نيز باعزاز او از قلم مبارک نازل شد.
</p>
<p style="direction:rtl;">ديّان پس از زيارت اين لوح گفت اگر حضرت نقطهء اولی جز همين لوح
</p>
<p style="direction:rtl;">مبارک برای اثبات صحّت دعوت خويش آثار ديگری نداشتند کافی بود اين
</p>
<p style="direction:rtl;">لوح که منتشر شد. اهل بيان مقصود مبارک را که در اين لوح مندمج بود
</p>
<p style="direction:rtl;">نفهميدند بعضی خيال کردند که اين لوح در خصوص تفسير علم جفر است
</p>
<p style="direction:rtl;">باری مقصود اصلی مستور بود تا وقتيکه جناب مبلغ شيرازی دربارهء اين
</p>
<p style="direction:rtl;">لوح مبارک از محضر حضرت بهاءاللّه که در آنوقت در زندان عکّا مسجون
</p>
<p style="direction:rtl;">بودند در خواست نمود که اسرار لوح مبارک مزبور را اظهار فرمايند لوحی
</p>
<p style="direction:rtl;">از قلم جمال مبارک در شرح اسرار لوح حروفات نازل شد در آن لوح تصريح
</p>
<p style="direction:rtl;">فرمودند که مقصود از لوح حروفات بشارت بظهور من يظهره اللّه است که
</p>
<p style="direction:rtl;">نوزده سال بعد از اعلان دعوت حضرت باب ظاهر خواهد شد در لوح
</p>
<p style="direction:rtl;">حروفات سرّ مستغاث از قلم حضرت اعلی نازل شده بود و کسی معنی آنرا
</p>
<p style="direction:rtl;">نميدانست تا آنکه جمال مبارک سرّ مزبور را مکشوف ساختند. کلمهء
</p>
<p style="direction:rtl;">مستغاث در بيانات حضرت اعلی از جمله موانع و حجابهائی بود که اهل
</p>
<p style="direction:rtl;">بيان را از عرفان من يظهره اللّه باز ميداشت و چون معنی اصلی آنرا
</p>
<p style="direction:rtl;">نميدانستند بحضرت من يظهره اللّه يعنی جمال مبارک و صدق ادّعای آن
</p>
<p style="direction:rtl;">بزرگوار برخی از آنها ايمان نداشتند لکن پس از نزول لوح مبارک در
</p>
<p style="direction:rtl;">ص ٢٧٣
</p>
<p style="direction:rtl;">تفسير مستغاث از قلم حضرت بهاءاللّه اين حجاب و مانع از راه طالبين بر
</p>
<p style="direction:rtl;">طرف شد. باری ميرزا اسد اللّه ديّان در نهايت شجاعت بتبليغ امر مبارک
</p>
<p style="direction:rtl;">پرداخت از هيچکس ملاحظه نميکرد اين مطلب بر پدر جناب ديّان که از
</p>
<p style="direction:rtl;">دوستان صميمی صدر اعظم زمان بود بينهايت گران آمد ناچار شکايت پسر
</p>
<p style="direction:rtl;">خود را بحاجی ميرزا آقاسی نمود.
</p>
<p style="direction:rtl;">در همين اوقات مسئلهء ديگری بوقوع پيوست که خاطر حکومت را
</p>
<p style="direction:rtl;">پريشان ساخت آن قضيّه اين بود که درويشی از هند بچهريق آمد و
</p>
<p style="direction:rtl;">بحضور مبارک مشرّف شد بمحض اينکه بشرف لقا فائز گشت بحقانيّت امر
</p>
<p style="direction:rtl;">مبارک اقرار کرد و ايمان خود را علنی نمود و در اسکی شهر بتبليغ امر
</p>
<p style="direction:rtl;">پرداخت و با نهايت حرارت مردم را هدايت ميکرد حضرت اعلی او را قهر اللّه
</p>
<p style="direction:rtl;">ناميدند همهء نفوسيکه با او ملاقات ميکردند بکمال شخصيّت و قوّت ايمان
</p>
<p style="direction:rtl;">او اقرار داشتند بعضی را گمان چنين بود که اين درويش مبيّن دين الهی
</p>
<p style="direction:rtl;">است ولی خود او ابداً مدّعی چنين مقامی نبود درويش قهر اللّه می‌گفت
</p>
<p style="direction:rtl;">زمانيکه در هند اقامت داشتم و جزو کارکنان يکی از نوّابهای معروف بودم
</p>
<p style="direction:rtl;">حضرت باب در عالم روُيا بمن ظاهر شده فرمودند:
</p>
<p style="direction:rtl;">" اين زر و زيور را از خود دور کن و بقلعهء چهريق که در آذربايجان
</p>
<p style="direction:rtl;">است بيا مرا ملاقات کن و بمحضر محبوب خود بشتاب " من هم امر او را
</p>
<p style="direction:rtl;">اطاعت کردم و آمدم و بمقصود قلبی خود رسيدم داستان اين هياهو که
</p>
<p style="direction:rtl;">بواسطهء درويش قهر اللّه در بين رؤسای اکراد چهريق واقع شده بود ابتدا
</p>
<p style="direction:rtl;">به تبريز و از آنجا بطهران رسيد از طهران فرمان صادر شد که حضرت
</p>
<p style="direction:rtl;">باب را به تبريز انتقال دهند شايد اين هيجان و هياهو تسکين يابد قبل از
</p>
<p style="direction:rtl;">وصول اين فرمان تازه، حضرت باب بواسطهء جناب عظيم بدرويش قهر اللّه
</p>
<p style="direction:rtl;">اطّلاع دادند که بهندوستان مراجعت کند و از همان راهيکه آمده پياده و با
</p>
<p style="direction:rtl;">کمال انقطاع باز گردد و بخدمت امر مشغول شود و نيز بجناب عظيم
</p>
<p style="direction:rtl;">ص ٢٧٤
</p>
<p style="direction:rtl;">فرمودند که بميرزا عبد الوهّاب ترشيزی که در خوی سکونت داشت اطّلاع دهد
</p>
<p style="direction:rtl;">که فوراً باروميّه برود و در آنجا بمحضر مبارک مشرّف شود و نيز بعظيم
</p>
<p style="direction:rtl;">فرمودند بسيّد ابراهيم خليل در تبريز اطّلاع بده و از طرف من باو بگو که
</p>
<p style="direction:rtl;">آتش نمرودی در شهر تبريز بزودی مشتعل خواهد شد ولی بمؤمنين اذيّتی
</p>
<p style="direction:rtl;">نخواهد رسانيد من عنقريب به تبريز خواهم آمد امر مبارک که بدرويش
</p>
<p style="direction:rtl;">قهر اللّه رسيد بدون درنگ اطاعت کرد و براه افتاد بعضی ميخواستند با
</p>
<p style="direction:rtl;">او در آن سفر همراهی کنند بآنها ميگفت شما طاقت مشقّات سفر را
</p>
<p style="direction:rtl;">نداريد و اگر بيائيد در بين راه حتماً هلاک خواهيد شد از اين گذشته
</p>
<p style="direction:rtl;">حضرت باب امر فرمودند که من تنها بوطن خود مراجعت کنم بعضی برای
</p>
<p style="direction:rtl;">مصارف سفر او وجوهی ميدادند برخی لباس باو ميدادند ولی از هيچکس
</p>
<p style="direction:rtl;">او چيزی قبول نميکرد تنها و پياده عصائی بدست گرفت و رفت و هيچکس
</p>
<p style="direction:rtl;">ندانست که بر سر او چه آمد و خاتمهء احوالش معلوم نيست.
</p>
<p style="direction:rtl;">جناب ميرزا محمّد علی زنوزی ملقّب به انيس که در تبريز بود چون
</p>
<p style="direction:rtl;">شنيد که حضرت باب در چهريق تشريف دارند خواست بمحضر مبارک
</p>
<p style="direction:rtl;">مشرّف شود سيّد علی زنوزی که ناپدری او بود و از اعيان و بزرگان تبريز
</p>
<p style="direction:rtl;">محسوب ميشد نهايت جدّ و جهد را مبذول داشت که جناب انيس را از اين
</p>
<p style="direction:rtl;">خيال باز دارد برای اين منظور بهتر آن ديد که انيس را در منزل حبس کند
</p>
<p style="direction:rtl;">و نگذارد خارج شود جناب انيس در حبس بيمار گشت و همانطور بود تا
</p>
<p style="direction:rtl;">وقتيکه حضرت اعلی را از چهريق بتبريز آوردند و دو مرتبه بچهريق
</p>
<p style="direction:rtl;">برگردانيدند.
</p>
<p style="direction:rtl;">شيخ حسن زنوزی برای من اينطور حکايت کرد که در همان اوقات که
</p>
<p style="direction:rtl;">حضرت باب جناب عظيم را بمسافرت امر فرمودند بمن نيز دستور دادند
</p>
<p style="direction:rtl;">که جميع الواح نازله در ماکو و چهريق را جمع آوری کنم و
</p>
<p style="direction:rtl;">بسيّد ابراهيم خليل که آنوقت در تبريز بود بسپارم و باو تأکيد کنم که در
</p>
<p style="direction:rtl;">ص ٢٧٥
</p>
<p style="direction:rtl;">حفظ آن امانات الهيّه کوشش بسيار نمايد هنگاميکه در تبريز اقامت داشتم
</p>
<p style="direction:rtl;">چون با سيّد علی زنوزی قرابتی داشتم اغلب بديدن او ميرفتم مشارٌ اليه
</p>
<p style="direction:rtl;">پيوسته از جناب انيس نگران بود و دربارهء کار او پريشان ميگفت من
</p>
<p style="direction:rtl;">خيال ميکنم که اين پسر ديوانه شده مرا بدنام کرده است اين ننگی که از
</p>
<p style="direction:rtl;">رفتار او برای من حاصل شده چگونه مرتفع نمايم يکروز بمن گفت " شيخ
</p>
<p style="direction:rtl;">حسن شما برويد او را ملاقات کنيد قدری او را نصيحت کنيد که اقلّاً ايمان
</p>
<p style="direction:rtl;">خودش را پنهان دارد و اين قدر جزع و فزع نکند ". من بر حسب سفارش
</p>
<p style="direction:rtl;">سيّد علی زنوزی هر روز نزد جناب انيس ميرفتم ميديدم اشک از چشمانش
</p>
<p style="direction:rtl;">جاريست جريان اشک دائمی بود. وقتيکه حضرت باب را از تبريز ثانياً
</p>
<p style="direction:rtl;">بچهريق بردند روزی بديدن انيس رفتم ديدم حالش تغيير کرده غم و
</p>
<p style="direction:rtl;">اندوهی ندارد آثار سرور و فرح از بشره‌اش آشکار است بمحض اينکه مرا
</p>
<p style="direction:rtl;">ديد با سرور بی‌منتهی با من معانقه کرد و گفت چشمهای مولای محبوب
</p>
<p style="direction:rtl;">من صورت ترا ديده است و چشمهای تو بزيارت آن وجه نورانی فائز شده
</p>
<p style="direction:rtl;">است حال بيا تا برای تو حکايت کنم چه شد که اندوه من بسرور مبدّل گشت
</p>
<p style="direction:rtl;">پس از آنکه حضرت باب را بچهريق برگرداندند و منهم در اين جا محبوس
</p>
<p style="direction:rtl;">و گرفتار بودم با نهايت تأثّر قلباً بهيکل مبارک توجّه کردم و براز و نياز
</p>
<p style="direction:rtl;">مشغول شدم که ای محبوب قلب من مشاهده ميفرمائی که چه اندازه ناتوان
</p>
<p style="direction:rtl;">و گرفتار حبس و زندانم تو بينائی و دانا که شوق و اشتياق من برای
</p>
<p style="direction:rtl;">تشرّف بحضورت حدّ و حصری ندارد مولای مهربان رجا دارم اين ظلمت
</p>
<p style="direction:rtl;">نااميدی که بر قلب من مسلّط گشته بانوار وجه منير تو مرتفع شود از اين
</p>
<p style="direction:rtl;">قبيل راز و نيازها ميکردم و از خود بيخود شدم ناگهان صدای هيکل مبارک
</p>
<p style="direction:rtl;">را شنيدم فرمودند: " محمّد علی بر خيز" متوجّه شدم، ديدم جمال نورانی
</p>
<p style="direction:rtl;">مولای مهربان در مقابل چشمم ظاهر و عيانست با تبسّمی لطيف بمن نظر
</p>
<p style="direction:rtl;">ميفرمود من خود را باقدام مبارک افکندم بمن فرمودند " خوشحال باش
</p>
<p style="direction:rtl;">ص ٢٧٦
</p>
<p style="direction:rtl;">ساعت موعود نزديک است در همين شهر تبريز عنقريب در مقابل مردم شهر
</p>
<p style="direction:rtl;">مرا مصلوب خواهند ساخت و هدف گلوله‌های اعداء خواهم شد. جز تو کسی
</p>
<p style="direction:rtl;">را در اين موهبت با خودم شرکت نخواهم داد مژده باد که تو آنروز با من
</p>
<p style="direction:rtl;">جام شهادت خواهی نوشيد و انّ هذا وعدٌ غير مکذوبٍ " چون بخود آمدم
</p>
<p style="direction:rtl;">خويش را در دريای سرور و نشاط غرقه يافتم غم و اندوه دنيا در مقابل اين
</p>
<p style="direction:rtl;">سرور من قيمتی ندارد هنوز آواز مبارک در گوش من است و شب و
</p>
<p style="direction:rtl;">روز چهرهء مبارک در مقابل چشمم مجسّم بياد آن تبسّم لطيف مألوفم و
</p>
<p style="direction:rtl;">هيچ متوجّه نيستم که گرفتار حبس و زندانم يقين دارم آنچه را که مولای
</p>
<p style="direction:rtl;">مهربانم وعده فرمود واقع خواهد شد و ساعت موعود فرا خواهد رسيد من
</p>
<p style="direction:rtl;">او را نصيحت کردم که صابر باشد و اين قضيّه را از همه کس پنهان دارد.
</p>
<p style="direction:rtl;">جناب انيس بمن قول داد که اين راز را با کسی در ميان ننهد و رفتار خود
</p>
<p style="direction:rtl;">را با سيّد علی زنوزی برفق و مدارا تبديل کند من فوراً از نزد جناب انيس
</p>
<p style="direction:rtl;">بيرون آمده بملاقات سيّد علی شتافتم و باو گفتم که پسر شما رفتارش
</p>
<p style="direction:rtl;">تغيير کرده و اين سبب شد که انيس از حبس و بند رهائی يافت با خويشان
</p>
<p style="direction:rtl;">و اقربای خود رفتاری نيک داشت تا روز شهادتش فرا رسيد يعنی آن
</p>
<p style="direction:rtl;">روزيکه خود را فدای محبوب خويش ساخت مردم تبريز همه جان فشانی
</p>
<p style="direction:rtl;">او را در راه محبوبش ديدند و بر حالش گريه کردند.
</p>
<p style="direction:rtl;">ص ٢٧٧
</p>
<p style="direction:rtl;">فصل هيجدهم
</p>
<p style="direction:rtl;">مجلس وليعهد در تبريز
</p>
<p style="direction:rtl;">حضرت اعلی ميدانستند که خاتمهء حياتشان نزديک است از اين جهت
</p>
<p style="direction:rtl;">پيروان خود را امر فرمودند که از چهريق هر کدام بنقطه‌ای توجّه کنند
</p>
<p style="direction:rtl;">و خودشان در نهايت تسليم و رضا منتظر ظهور قضا بودند تا آنکه فرمان
</p>
<p style="direction:rtl;">صادر شد مأمورين حضرت را از راه اروميّه به تبريز وارد نمايند زيرا اگر
</p>
<p style="direction:rtl;">از راه خوی حضرت اعلی را به تبريز ميبردند ميترسيدند اهالی خوی
</p>
<p style="direction:rtl;">تظاهراتی کنند.
</p>
<p style="direction:rtl;">چون حضرت باب باروميّه رسيدند ملک قاسم ميرزا نهايت احترام را
</p>
<p style="direction:rtl;">نسبت بحضرت باب مرعی داشت و بهمهء مأمورين سپرده بود که با آن
</p>
<p style="direction:rtl;">بزرگوار در نهايت احترام رفتار نمايند يک روز حضرت باب عازم حمّام
</p>
<p style="direction:rtl;">بودند ملک قاسم ميرزا در صدد برآمد که حقّ را امتحان کند مشارٌ اليه
</p>
<p style="direction:rtl;">اسبی داشت در نهايت سرکشی که هيچ کسی نميتوانست بر او سوار شود
</p>
<p style="direction:rtl;">آن اسب را امر کرد آوردند که حضرت باب سوار شده بحمّام تشريف
</p>
<p style="direction:rtl;">ببرند و بهيچوجه سابقهء اسب را بحضور مبارک عرض نکرده بود خادميکه
</p>
<p style="direction:rtl;">مأمور اين کار بود پنهان از ملک قاسم ميرزا داستان سرکشی اسب را
</p>
<p style="direction:rtl;">بحضور مبارک عرض کرد که مبادا اذيّتی بهيکل مبارک برسد فرمودند
</p>
<p style="direction:rtl;">بخدا واگذار کن خداوند خودش محافظت خواهد فرمود مردم اروميّه که اين
</p>
<p style="direction:rtl;">مسئله را ديدند بمقصود حاکم پی بردند جمعيّت بسياری در ميدان عمومی
</p>
<p style="direction:rtl;">جمع شده بودند تا ببينند که چگونه حضرت باب بر آن اسب سوار
</p>
<p style="direction:rtl;">ميشوند مأمور اسب را نزديک آورد حضرت اعلی با کمال اطمينان
</p>
<p style="direction:rtl;">و متانت جلو رفتند لگام اسب را از دست مهتر گرفتند و اسب را نوازش
</p>
<p style="direction:rtl;">فرموده پای مبارک را برکاب گذاشتند و سوار شدند اسب بدون سرکشی
</p>
<p style="direction:rtl;">ص ٢٧٨
</p>
<p style="direction:rtl;">تسليم بود و با کمال راهواری سير ميکرد مردم همه چون سابقهء اين اسب
</p>
<p style="direction:rtl;">سرکش را داشتند از مشاهدهء اين حال تعجّب کردند و اين مطلب را يکی از
</p>
<p style="direction:rtl;">معجزات دانستند و يکباره هجوم کردند که رکاب اسب را ببوسند فرّاشهای
</p>
<p style="direction:rtl;">شاهزاده مردم را از اين عمل ممانعت نمودند که مبادا سبب اذيّت هيکل
</p>
<p style="direction:rtl;">مبارک بشوند شاهزاده پياده در موکب مبارک تا نزديک حمام همراهی کرد
</p>
<p style="direction:rtl;">بعد هيکل مبارک باو فرمودند که مراجعت کند فرّاشان شاهزاده جمعيّت را
</p>
<p style="direction:rtl;">که برای زيارت حضرت باب ازدحام کرده بودند متفرّق ميساختند و راه باز
</p>
<p style="direction:rtl;">ميکردند چون بحمّام رسيدند يکی از نوکرهای مخصوص با سيّد حسن برای
</p>
<p style="direction:rtl;">انجام خدمات حضرت باب با هيکل مبارک همراهی کردند حضرت باب از
</p>
<p style="direction:rtl;">حمّام پس از آنکه بيرون آمدند ثانياً بر همان اسب سوار شده مراجعت
</p>
<p style="direction:rtl;">فرمودند مردم از مشاهدهء آن جاه و جلال صدا بتکبير بلند کردند شاهزاده
</p>
<p style="direction:rtl;">بنفسه نيز بحضور مبارک رسيد و همراه مرکب مبارک بمقرّی که معيّن
</p>
<p style="direction:rtl;">شده بود مراجعت کرد اهالی اروميّه بحمّام هجوم کردند و تا آخرين قطره
</p>
<p style="direction:rtl;">آب خزانهء حمّام را بتبرّک بردند در شهر هياهوی عجيبی برپا شده بود
</p>
<p style="direction:rtl;">هيکل مبارک که جوش و خروش مردم را مشاهده کردند حديثی را که
</p>
<p style="direction:rtl;">از حضرت امير عليه السّلام مروی است بيان فرمودند که آن حضرت فرمود
</p>
<p style="direction:rtl;">" درياچهء اروميّه بجوش و خروش خواهد آمد و آبش شهر را خواهد گرفت "
</p>
<p style="direction:rtl;">بعضی بحضور مبارک عرض کردند که بيشتر مردم شهر بامر مبارک مؤمن
</p>
<p style="direction:rtl;">شدند حضرت اعلی چون اين مطلب را شنيدند اين آيهء قرآن (٢:٢٩) را
</p>
<p style="direction:rtl;">تلاوت فرمودند قوله تعالی: " أحَسِبَ النّاسُ أن يُترَکوا أن يقولوا آمَنّا
</p>
<p style="direction:rtl;">وَ هُم لا يُفتَنُونَ ".
</p>
<p style="direction:rtl;">مردم اروميّه بعد از استماع بليّه‌ايکه بر آن حضرت در تبريز وارد
</p>
<p style="direction:rtl;">شد بمفاد آيهء مبارکهء مزبوره در امتحان لغزيدند و بجز چند نفر بقيّهء
</p>
<p style="direction:rtl;">مردم از امر مبارک اعراض کردند از جمله نفوسيکه در ايمان خود مستقيم
</p>
<p style="direction:rtl;">ص ٢٧٩
</p>
<p style="direction:rtl;">ص ٢٨٠
</p>
<p style="direction:rtl;">ماندند يکی ملّا امام وردی بود که در استقامت و ثبات در رديف ملّا جليل
</p>
<p style="direction:rtl;">ارومی حرف حيّ قرار داشت مشارٌ اليه بعدها بحضور جمال مبارک نيز
</p>
<p style="direction:rtl;">رسيد و بشرف ايمان مشرّف شد و بتبليغ امر مبارک قيام کرد الواح عديده
</p>
<p style="direction:rtl;">از قلم جمال مبارک باسم او عنايت شد و پيوسته بخدمت مشغول بود تا در
</p>
<p style="direction:rtl;">هشتاد سالگی وفات يافت.
</p>
<p style="direction:rtl;">باری مردم چون بيکديگر ميرسيدند امور عجيبه‌ايکه از حضرت
</p>
<p style="direction:rtl;">باب مشاهده کرده بودند برای هم نقل ميکردند اين مطالب به تدريج منتشر
</p>
<p style="direction:rtl;">ميشد تا آنکه در طهران بگوش پيشوايان دين رسيد همه برآشفتند و همّت
</p>
<p style="direction:rtl;">گماشتند که برای حفظ مقام و رياست خويش از پيشرفت امر مبارک
</p>
<p style="direction:rtl;">جلوگيری کنند و چون ميديدند که امر حضرت باب در اطراف و اکناف
</p>
<p style="direction:rtl;">انتشاری غريب و سريع دارد و برای خود چنين قوّه‌ای را مشاهده نمی
</p>
<p style="direction:rtl;">کردند دانستند که اگر ممانعت نکنند جميع تأسيساتشان از بين ميرود و هر
</p>
<p style="direction:rtl;">چه را در ضمن سالها يافته‌اند ضايع و هدر ميگردد در تبريز مخصوصاً
</p>
<p style="direction:rtl;">هنگامهء غريبی بود علمای آن شهر خيلی ميترسيدند مردم که شنيدند
</p>
<p style="direction:rtl;">حضرت باب را وارد تبريز ميکنند هيجان عظيمی کردند و همه می
</p>
<p style="direction:rtl;">کوشيدند که بزيارت باب نايل شوند هيجان و هجوم مردم باندازه‌ای بود
</p>
<p style="direction:rtl;">که حکومت مجبور شد در اين مرتبه مقرّ حضرت باب را در خارج شهر
</p>
<p style="direction:rtl;">تبريز معيّن کند هيچکس اجازه نداشت که بحضور مبارک برسد زيرا
</p>
<p style="direction:rtl;">حکومت قدغن کرده بود فقط کسانی مشرّف ميشدند که حضرت باب آنها را
</p>
<p style="direction:rtl;">احضار فرمايند.
</p>
<p style="direction:rtl;">در شب دوّم پس از وصول بتبريز حضرت باب جناب عظيم را
</p>
<p style="direction:rtl;">احضار فرمودند و علناً در نزد او اظهار قائميت نمودند عظيم چون اين ادّعا
</p>
<p style="direction:rtl;">را شنيد در قبول متردّد شد حضرت باب باو فرمودند من فردا در محضر
</p>
<p style="direction:rtl;">وليعهد و در حضور علماء و اعيان ادّعای خود را اظهار خواهم کرد و برای
</p>
<p style="direction:rtl;">ص ٢٨١
</p>
<p style="direction:rtl;">اثبات ادّعا بآيات تحدّی خواهم نمود و بجز آيات بساير مطالب متمسّک
</p>
<p style="direction:rtl;">نخواهم شد.
</p>
<p style="direction:rtl;">نبيل ميگويد جناب عظيم برای من حکايت کرد و گفت که من آنشب
</p>
<p style="direction:rtl;">خيلی فکرم پريشان بود تا صبح نخوابيدم وقتيکه نماز صبح را خواندم
</p>
<p style="direction:rtl;">تغيير عجيبی در خودم مشاهده کردم گويا باب تازه‌ای در مقابل من گشوده
</p>
<p style="direction:rtl;">شد پيش خود فکر کردم که اگر من بدين مقدّس اسلام و حقانيّت حضرت
</p>
<p style="direction:rtl;">رسول مؤمن و موقن هستم و بحجّت آيات معتقد اين اضطراب
</p>
<p style="direction:rtl;">و پريشانی دربارهء امر حضرت باب چه علّت دارد هر چه بفرمايد صحيح
</p>
<p style="direction:rtl;">است و درست و بدون هيچ ترس و ريبی بايد قبول کرد از حصول اين فکر
</p>
<p style="direction:rtl;">اضطرابم برطرف شد بحضور مبارک مشرّف شدم و رجای عفو و بخشش
</p>
<p style="direction:rtl;">نمودم بمن فرمودند ببين عظمت امر الهی بچه حدّ است و ظهور امر اللّه
</p>
<p style="direction:rtl;">چقدر عظيم است که امثال عظيم را مضطرب و پريشان خاطر ميسازد اينک
</p>
<p style="direction:rtl;">ص ٢٨٢
</p>
<p style="direction:rtl;">بفضل الهی اميدوار باش و باتّکاء فضل و عنايت او تزلزل نفوس را بثبات
</p>
<p style="direction:rtl;">و ضعف قلب عباد را بقوّت تبديل نما ثبات و استقامت تو بدرجه‌ای خواهد
</p>
<p style="direction:rtl;">رسيد که اگر دشمنان ترا قطعه قطعه کنند از محبّت تو نسبت بمن ذرّه‌ای
</p>
<p style="direction:rtl;">نخواهد کاست مژده باد که در آينده بلقای مظهر ربّ العالمين مشرّف
</p>
<p style="direction:rtl;">خواهی شد. اين بيانات مبارکه را که شنيدم بمنزلهء مرهمی بود که جراحات
</p>
<p style="direction:rtl;">مرا از هر جهت شفا بخشيد و اندوه مرا زايل نمود از آن تاريخ تا کنون
</p>
<p style="direction:rtl;">اثری از اضطراب و ترس در وجود من نيست هر چند مأمورين حضرت باب
</p>
<p style="direction:rtl;">را در خارج شهر نگاهداشتند ولی اين مطلب از هيجان مردم جلوگيری
</p>
<p style="direction:rtl;">نکرد بلکه ممانعت بيشتر علّت شدّت ميل شد ميرزا آقاسی فرمان داده بود
</p>
<p style="direction:rtl;">که پيشوايان روحانی تبريز در دار الحکومهء شهر مجتمع شوند و حضرت
</p>
<p style="direction:rtl;">باب را محاکمه کنند.
</p>
<p style="direction:rtl;">از جملهء مدعوّين حاجی ملّا محمود نظام العلماء بود که ناصر الدّين
</p>
<p style="direction:rtl;">ميرزای وليعهد را درس ميداد و از جمله ملّا محمّد ممقانی و ميرزا علی اصغر
</p>
<p style="direction:rtl;">شيخ الاسلام و جمعی ديگر اکابر علمای شيخيّه و شيعه بودند وليعهد
</p>
<p style="direction:rtl;">بنفسه در اين مجلس حاضر بود و رياست مجلس بنظام العلماء واگذار
</p>
<p style="direction:rtl;">شده بود چون همه حاضر شدند رئيس مجلس از طرف حضار بيکی از
</p>
<p style="direction:rtl;">مأمورين اشاره کرد که حضرت باب را بمجلس بياورد جمعيّت از هر طرف
</p>
<p style="direction:rtl;">هجوم کرده بودند و هر يک فرصتی ميجست که بزيارت حضرت باب مشرّف
</p>
<p style="direction:rtl;">شود از کثرت جمعيّت راه مسدود بود و مأمور مجبور شد که بزحمت راهی
</p>
<p style="direction:rtl;">بگشايد چون حضرت باب وارد مجلس شدند باطراف نظر انداختند و ديدند
</p>
<p style="direction:rtl;">برای نشستن محلّی نيست بجز محلّی که برای وليعهد تهيّه شده بود
</p>
<p style="direction:rtl;">حضرت باب سلام کردند و با کمال شجاعت و اطمينان در محلّ خالی جلوس
</p>
<p style="direction:rtl;">فرمودند عظمت و قوّهء روحانيّهء حضرت باب باندازه‌ای بود که تمام حضّار
</p>
<p style="direction:rtl;">بيحرکت در جای خود قرار گرفته و سکوت عجيبی بغتةً در آن مجلس روی
</p>
<p style="direction:rtl;">ص ٢٨٣
</p>
<p style="direction:rtl;">داد و هيچيک نتوانستند لب بگفتار بگشايند بالاخره نظام العلمأ سکوت را
</p>
<p style="direction:rtl;">برهم زد و از حضرت باب سؤال کرد شما چه ادّعائی داريد؟ حضرت باب
</p>
<p style="direction:rtl;">سه مرتبه فرمودند من همان قائم موعودی هستم که هزار سال است منتظر
</p>
<p style="direction:rtl;">ظهور او هستيد و چون اسم او را ميشنويد از جای خود قيام ميکنيد و
</p>
<p style="direction:rtl;">مشتاق لقای او هستيد و عجّل اللّه فرجه بر زبان ميرانيد براستی ميگويم
</p>
<p style="direction:rtl;">بر اهل شرق و غرب اطاعت من واجب است بجز ملّا محمّد ممقانی کسی
</p>
<p style="direction:rtl;">ديگری جسارت بر تکلّم ننمود اين ملّا محمّد يکی از رؤسای شيخيّه و از
</p>
<p style="direction:rtl;">شاگردان جناب سيّد کاظم رشتی بود حضرت سيّد رشتی اغلب از عدم ايمان
</p>
<p style="direction:rtl;">و فساد اخلاق او تأسّف داشتند و
</p>
<p style="direction:rtl;">گريه و ناله مينمودند.
</p>
<p style="direction:rtl;">شيخ حسن زنوزی ميگفت که
</p>
<p style="direction:rtl;">من از جناب سيّد کاظم رشتی
</p>
<p style="direction:rtl;">شنيدم که دربارهء اخلاق و عدم
</p>
<p style="direction:rtl;">ايمان و خباثت ملّا محمّد ممقانی
</p>
<p style="direction:rtl;">بياناتی ميفرمودند پيوسته منتظر
</p>
<p style="direction:rtl;">بودم که ببينم در آينده چکار
</p>
<p style="direction:rtl;">خواهد کرد و چه خيانتی از او
</p>
<p style="direction:rtl;">بظهور خواهد رسيد وقتيکه رفتار
</p>
<p style="direction:rtl;">او را در مجلس وليعهد با حضرت
</p>
<p style="direction:rtl;">باب مشاهده نمودم ديدم آنچه را که
</p>
<p style="direction:rtl;">سيّد مرحوم فرموده بودند کاملاً
</p>
<p style="direction:rtl;">بوقوع پيوست آنروز در آن مجلس
</p>
<p style="direction:rtl;">حاضر بودم و در خارج محلّ نزديک
</p>
<p style="direction:rtl;">در ايستاده بودم و هر چه در مجلس
</p>
<p style="direction:rtl;">ص ٢٨٤
</p>
<p style="direction:rtl;">ميگذشت ميشنيدم.
</p>
<p style="direction:rtl;">ملّا محمّد در دست چپ وليعهد
</p>
<p style="direction:rtl;">نشسته بود حضرت باب ميان
</p>
<p style="direction:rtl;">ملّا محمّد و وليعهد جالس بودند
</p>
<p style="direction:rtl;">وقتيکه حضرت باب خود را قائم
</p>
<p style="direction:rtl;">موعود معرّفی فرمودند همهء حضّار
</p>
<p style="direction:rtl;">را ترس و خوف احاطه کرد سرها را
</p>
<p style="direction:rtl;">پائين انداختند سيمای همه تغيير
</p>
<p style="direction:rtl;">کرد رنگ همه زرد شد ملّا محمّد
</p>
<p style="direction:rtl;">ممقانی يعنی همان پيشوای يک چشم
</p>
<p style="direction:rtl;">مکّار پس از استماع بيان مبارک با
</p>
<p style="direction:rtl;">وقاحت تمام گفت ای جوان بدبخت
</p>
<p style="direction:rtl;">شيرازی عراق را خراب کردی حال آمده‌ای که آذربايجان را خراب کنی
</p>
<p style="direction:rtl;">حضرت باب فرمودند جناب شيخ من بميل خود اينجا نيامده‌ام شماها مرا
</p>
<p style="direction:rtl;">احضار کرديد و باين مجلس دعوت نموديد ملّا محمّد بر آشفت و گفت ای
</p>
<p style="direction:rtl;">پست‌ ترين پيروان شيطان ساکت باش حضرت باب فرمودند يا شيخ آنچه
</p>
<p style="direction:rtl;">را قبل گفتم باز هم ميگويم نظام العلمأ مصلحت چنان ديد که از راه ديگر
</p>
<p style="direction:rtl;">داخل مذاکره شود و باصل ادّعا ايراد نمايد پس بحضرت باب رو کرد و گفت
</p>
<p style="direction:rtl;">شما مدّعی مقام بزرگی هستيد بايد دليل قاطعی بر صدق ادّعای خود اقامه
</p>
<p style="direction:rtl;">نمائيد حضرت باب فرمودند اقوی دليل و برهان مهمّ بر صحّت دعوت
</p>
<p style="direction:rtl;">حضرت رسول اللّه آيات الهی بود چنانچه در قرآن (٥١:٢٩) فرموده است :
</p>
<p style="direction:rtl;">"أوّلم يکفِهم انّا أنزَلنا عليکَ الکتابَ " خداوند اين دليل محکم و برهان
</p>
<p style="direction:rtl;">متقن را برای اثبات صحّت ادّعای خود بمن عنايت فرموده است چنانچه در مدّت
</p>
<p style="direction:rtl;">دو روز و دو شب باندازهء قرآن مجيد آيات الهی از لسان و قلم من جاری
</p>
<p style="direction:rtl;">ص ٢٨٥
</p>
<p style="direction:rtl;">ميشود نظام العلماء گفت خوب است در وصف اين مجلس مانند آيات قرآن
</p>
<p style="direction:rtl;">آياتی بفرمائيد تا حضرت وليعهد و ساير علما شاهد اين برهان باشند
</p>
<p style="direction:rtl;">حضرت باب مسئول او را اجابت کرده و فرمودند : " بِسمِ اللّهِ الرّحمنِ
</p>
<p style="direction:rtl;">الرّحيم الحمْد للّهِ الذی خَلقَ السموات و الارض " ملّا محمّد ممقانی فرياد
</p>
<p style="direction:rtl;">برآورد که اعراب کلمه را خطا گفتی تو که از قواعد نحو بيخبری چگونه قائم
</p>
<p style="direction:rtl;">موعود هستی؟ حضرت باب فرمودند در آيات قرآنيّه نيز رعايت قواعد
</p>
<p style="direction:rtl;">نحويّه نشده زيرا کلام الهی بمقياس قواعد خلق سنجيده نميشود مردم بايد
</p>
<p style="direction:rtl;">تابع قوانين کلام اللّه باشند در سيصد موضع قرآن خلاف قواعد نحويّه نازل
</p>
<p style="direction:rtl;">و مذکور است ولی چون کلام الهی است هيچکس جرأت اعتراض ندارد و
</p>
<p style="direction:rtl;">همهء مسلمين قبول دارند بعد از اين بيان ثانياً بنزول آيات شروع فرمودند
</p>
<p style="direction:rtl;">و همان جملهء قبل را بطرز سابق بيان کردند ملّا محمّد اعتراض را تجديد
</p>
<p style="direction:rtl;">کرد يکنفر ديگر از يک گوشه‌ای بحضرت باب گفت کلمهء " اشترتن " چه
</p>
<p style="direction:rtl;">صيغه است؟ حضرت باب در مقابل اين سؤال اين آيات قرآن (١٨٠:٣٧-١٨٢)
</p>
<p style="direction:rtl;">را تلاوت فرمودند " سبحان ربّکَ ربّ العزّةِ عمّا يَصِفُون و سلام عَلی
</p>
<p style="direction:rtl;">المرسَلين و الحمدُ للّهِ ربّ العالَمين " بعد برخاستند و از مجلس بيرون
</p>
<p style="direction:rtl;">تشريف بردند.
</p>
<p style="direction:rtl;">نظام العلمأ از طرز معاملهء ملّا محمّد و سايرين در آن مجلس با
</p>
<p style="direction:rtl;">حضرت باب برآشفت و گفت وای بر مردم تبريز اين شخص مدّعی چه
</p>
<p style="direction:rtl;">مقامی است و اين مردم از او چه سؤالاتی ميکنند اين گونه سؤالهای
</p>
<p style="direction:rtl;">بارده چه ربطی بادّعای اين مقام عظيم دارد؟ بعضی نيز بر طرز رفتار
</p>
<p style="direction:rtl;">ملّا محمّد و غيره با حضرت باب خرده گرفتند و گفتند از بد راهی وارد
</p>
<p style="direction:rtl;">مذاکره شديد و باعث خجلت و شرمساری بی‌پايان گشتيد سؤالی کرديد
</p>
<p style="direction:rtl;">که در خور مقام او نبود ولی ملّا محمّد ممقانی برآشفت و با کمال خشم
</p>
<p style="direction:rtl;">و غضب بحاضرين گفت من بشما ميگويم بر حذر باشيد اگر جلو اين جوان
</p>
<p style="direction:rtl;">ص ٢٨٦
</p>
<p style="direction:rtl;">را نگيريد طولی نميکشد که همهء اهل تبريز دعوتش را اجابت نمايند و در
</p>
<p style="direction:rtl;">ظلّ رايتش مجتمع گردند آنروز اگر بمردم بگويد که دست از علما برداريد
</p>
<p style="direction:rtl;">همه اطاعت ميکنند حتّی اگر بگويد بوليعهد اعتنا نکنيد همه مطيع‌اند
</p>
<p style="direction:rtl;">آنوقت است که زمام رياست روحانی و کشوری را بدست ميگيرد و همهء
</p>
<p style="direction:rtl;">شما را زير پا قرار ميدهد زيرا نه تنها مردم تبريز بلکه جميع ساکنين
</p>
<p style="direction:rtl;">آذربايجان باعانتش قيام خواهند کرد سخنان ملّا محمّد خائن محتال افکار
</p>
<p style="direction:rtl;">متصديان امور را پريشان ساخت.
</p>
<p style="direction:rtl;">نشستند و با هم مشورت کردند که برای جلوگيری از نفوذ کلمهء
</p>
<p style="direction:rtl;">حضرت باب چه اقدامی نمايند بعضی گفتند مجلس ديگری بايد تشکيل داد و
</p>
<p style="direction:rtl;">او را محکوم بمجازات شديدی بايد ساخت زيرا در جلسهء گذشته اعتنا
</p>
<p style="direction:rtl;">بکسی نکرد اوّلاً در جای مخصوص وليعهد قرار گرفت و ثانياً بدون اذن
</p>
<p style="direction:rtl;">رئيس مجلس از مجلس خارج شد وليعهد اين نقشه را نپسنديد بالاخره
</p>
<p style="direction:rtl;">رأيشان بر اين قرار گرفت که حضرت باب را بمنزل ميرزا علی اصغر شيخ
</p>
<p style="direction:rtl;">الاسلام تبريز که از سادات محسوب بود ببرند و مأمورين حکومت
</p>
<p style="direction:rtl;">آن حضرت را مجازات نمايند فرّاشان حکومتی اين امر را اطاعت نکردند
</p>
<p style="direction:rtl;">و گفتند اين مسئله مخصوص به علمای شهر است ما در آن مداخله نمی کنيم
</p>
<p style="direction:rtl;">خود شيخ الاسلام بشخصه حاضر شد که حضرت را مجازات کند حضرت باب
</p>
<p style="direction:rtl;">ص ٢٨٧
</p>
<p style="direction:rtl;">را بخانه برد و يازده مرتبه چوب بپاهای مبارک زد شيخ الاسلام در
</p>
<p style="direction:rtl;">همان سال بمرض سل گرفتار شد و بعد از تحمّل درد فراوان بمرگ شنيع
</p>
<p style="direction:rtl;">دچار گشت اين شخص در بين مردم تبريز بحرص و طمع و خيانت معروف
</p>
<p style="direction:rtl;">بود همهء مردم چون شخص خسيسی بود او را حقير ميشمردند و چون در
</p>
<p style="direction:rtl;">عين حال خيلی بيرحم و قسيّ القلب بود از او ميترسيدند و هميشه دعا
</p>
<p style="direction:rtl;">ص ٢٨٨
</p>
<p style="direction:rtl;">ميکردند که خدا آنها را از شرّ شيخ الاسلام خلاص کند پس از وفات او
</p>
<p style="direction:rtl;">منصب شيخ الاسلامی در تبريز منسوخ گشت چون هيچکس حاضر نشد
</p>
<p style="direction:rtl;">بواسطهء پستی و حقارت ميرزا علی اصغر شيخ الاسلام بعد از او خود را به آن
</p>
<p style="direction:rtl;">لقب مشهور سازد.
</p>
<p style="direction:rtl;">رفتار شيخ الاسلام با حضرت باب نمونه‌ای از رفتار علمای دين با آن
</p>
<p style="direction:rtl;">بزرگوار است ملاحظه کنيد پيشوايان روحانی تا چه اندازه از راه حقّ و
</p>
<p style="direction:rtl;">انصاف و طريق عدالت دور بودند چطور نصيحتهای حضرت رسول را مورد
</p>
<p style="direction:rtl;">اعتنا قرار ندادند چطور از بيانات ائمّهء اطهار رو گردان شدند در احاديث
</p>
<p style="direction:rtl;">ائمّه عليهم السّلام وارد است که چون جوانی از بنی هاشم ظاهر شود
</p>
<p style="direction:rtl;">و دعوتی جديد آغاز کند و تأسيس شرع جديد نمايد و دارای کتاب جديد باشد
</p>
<p style="direction:rtl;">همه بسوی او بشتابيد و امر او را اجرا کنيد و در مقام ديگر فرموده‌اند:
</p>
<p style="direction:rtl;">" اَکثرُ أعدائهِ العُلماء " ببينيد مردم چقدر نادانند که پيرو علمائی هستند
</p>
<p style="direction:rtl;">که اعداء قائم ميباشند با اين همه خود را فرقهء ناجيه می‌شمرند.
</p>
<p style="direction:rtl;">باری حضرت باب را دو مرتبه از تبريز بچهريق برگرداندند
</p>
<p style="direction:rtl;">و بيحيی خان سپردند دشمنان می‌پنداشتند که حضرت باب از تهديدات
</p>
<p style="direction:rtl;">آن مجلس خوفناک شده و ادّعای خود را ترک خواهند نمود ولی اين مجلس
</p>
<p style="direction:rtl;">سبب شد که بدون ستر و حجاب حضرت باب در مقابل بزرگترين هيئت
</p>
<p style="direction:rtl;">دينيّه در پايتخت آذربايجان حقيقت ادّعای خود را علنی بيان فرمايند شرح
</p>
<p style="direction:rtl;">اين ادّعای عظيم در سر تا سر بلاد منتشرشد مؤمنين بنشاط آمدند، روح
</p>
<p style="direction:rtl;">جديدی يافتند، حضرت باب بمحض مراجعت بچهريق خطبهء قهريه را نازل
</p>
<p style="direction:rtl;">و برای حاجی ميرزا آقاسی ارسال فرمودند عنوان آن خطبه، خطاب
</p>
<p style="direction:rtl;">بصدر اعظم اين است : " إعلَم يا أيّها الکافر باللّهِ و المُعرضُ عن آياته "
</p>
<p style="direction:rtl;">حضرت باب اين لوح را برای جناب حجّت زنجانی که آنوقت در طهران
</p>
<p style="direction:rtl;">بودند فرستادند و باو فرمودند که خودش برود و لوح را بدست خود
</p>
<p style="direction:rtl;">بحاجی ميرزا آقاسی بدهد.
</p>
<p style="direction:rtl;">ص ٢٨٩
</p>
<p style="direction:rtl;">نبيل ميگويد در اوقاتيکه حضرت بهاءاللّه در زندان عکّا تشريف
</p>
<p style="direction:rtl;">داشتند من از لسان مبارک شنيدم که فرمودند " ملّا محمّد علی زنجانی پس
</p>
<p style="direction:rtl;">از آنکه لوح قهريّه را بحاجی ميرزا آقاسی داد آمد بديدن من ميرزا مسيح
</p>
<p style="direction:rtl;">نوری و عدّه‌ای از مؤمنين در آنوقت حاضر بودند ملّا محمّد علی تعريف کرد
</p>
<p style="direction:rtl;">که لوح مبارک را بحاجی ميرزا آقاسی دادم بعد آن لوح را برای ما هم خواند
</p>
<p style="direction:rtl;">خيلی مفصّل بود سه صفحه ميشد همه را از حفظ کرده بود بيانات مبارکهء
</p>
<p style="direction:rtl;">حضرت بهاءاللّه نسبت بجناب حجّت طوری بود که از طهارت حيات
</p>
<p style="direction:rtl;">و شرافت ذات آن شخص جليل حکايت ميکرد ميفرمودند " چقدر شجاع بود
</p>
<p style="direction:rtl;">چقدر با شهامت بود چه ارادهء قويّه‌ای داشت در نهايت زهد و ورع بسر برد
</p>
<p style="direction:rtl;">چنان استقامتی داشت که ممکن نبود تزلزل و اضطرابی در او پيدا شود ".
</p>
<p style="direction:rtl;">ص ٢٩٠
</p>
<p style="direction:rtl;">فصل نوزدهم
</p>
<p style="direction:rtl;">واقعهء مازندران
</p>
<p style="direction:rtl;">گرفتاری حضرت بهاءاللّه و اصحاب در نيالا و رفتار ناهنجار علما
</p>
<p style="direction:rtl;">در تبريز با حضرت ربّ اعلی که شرحش نگاشته شد در ماه شعبان اتّفاق
</p>
<p style="direction:rtl;">افتاد در همين ماه بود که جناب ملّا حسين از اردوگاه شاهزاده حمزه ميرزا
</p>
<p style="direction:rtl;">بشهر مشهد مراجعت فرمودند و عازم شدند که با اصحاب و پيروان بکربلا
</p>
<p style="direction:rtl;">عزيمت کنند حمزه ميرزا مبلغی نقد برای مصارف سفر بجناب ملّا حسين
</p>
<p style="direction:rtl;">تقديم داشت ايشان از قبول نقدينه امتناع فرمودند و بشاهزاده گفتند
</p>
<p style="direction:rtl;">که آن مبلغ را به فقرا و مستمندان بدهد. عبد العلی خان نيز جميع وسائل
</p>
<p style="direction:rtl;">و احتياجات مسافرت را برای جناب باب الباب مهيّا کرد و اجازه خواست
</p>
<p style="direction:rtl;">که مخارج و مصارف سفر همراهان ايشانرا نيز بپردازد جناب باب الباب
</p>
<p style="direction:rtl;">از آن همه تدارکات فقط اسب و شمشيری را قبول کردند و ساير مايحتاج
</p>
<p style="direction:rtl;">را قبول نفرمودند.
</p>
<p style="direction:rtl;">جناب ملّا حسين طوری رفتار کرده بودند که اهل مشهد قلوبشان بنار
</p>
<p style="direction:rtl;">اخلاص و ايمان مشتعل بود رفتار ايشان در همه مؤثّر شده بود منزل ايشان
</p>
<p style="direction:rtl;">پر از جمعيّت کثيری بود که همه حاضر بودند در اين سفر با او همراهی
</p>
<p style="direction:rtl;">کنند حتّی زنها فرزندان خود را بحضور او ميآوردند و با کمال تضرّع از
</p>
<p style="direction:rtl;">او در خواست ميکردند که آنها را برای فدا شدن قبول نمايد.
</p>
<p style="direction:rtl;">جناب ملّا حسين هنوز در مشهد بودند که شخصی از جانب حضرت
</p>
<p style="direction:rtl;">باب بمشهد وارد شد و عمّامهء حضرت باب را که مخصوص جناب ملّا حسين
</p>
<p style="direction:rtl;">عنايت فرموده بودند بايشان داد و گفت حضرت اعلی بشما فرمودند که اين
</p>
<p style="direction:rtl;">عمّامهء سبز را بر سر خود بگذاريد و رايت سياه را در مقابل و پيشاپيش
</p>
<p style="direction:rtl;">موکب خود برافراشته برای مساعدت و همراهی با جناب قدّوس بجزيرة
</p>
<p style="direction:rtl;">ص ٢٩١
</p>
<p style="direction:rtl;">الخضراء توجّه کنيد و از اين ببعد بنام جديد سيّد علی خوانده خواهيد شد.
</p>
<p style="direction:rtl;">ملّا حسين چون پيام مبارک را از آن قاصد امين شنيد بفوريّت امر مبارک
</p>
<p style="direction:rtl;">را انجام داد و يک فرسخ از شهر دور شده عمّامهء حضرت اعلی را بر سر
</p>
<p style="direction:rtl;">گذاشت و علم سياه را برافراشت پيروان خويش را جمع کرد و بر اسب
</p>
<p style="direction:rtl;">سوار شده همه بجانب جزيرة الخضراء عزيمت نمودند. عدّه همراهان آن
</p>
<p style="direction:rtl;">بزرگوار دويست و دو نفر بودند که همه با کمال شجاعت و دليری با آن
</p>
<p style="direction:rtl;">جناب همراه شدند. وقوع اين مطلب مهمّ تاريخی در روز نوزدهم شعبان
</p>
<p style="direction:rtl;">سال هزار و دويست و شصت و چهار هجری بود.
</p>
<p style="direction:rtl;">در بين راه بهر نقطه‌ايکه ورود ميکردند جناب باب الباب ظهور امر
</p>
<p style="direction:rtl;">جديد را گوشزد اهالی آن نقطه ميفرمودند و بتبليغ ميپرداختند و در هر
</p>
<p style="direction:rtl;">نقطه چند نفر از مؤمنين منتخب بهمراهان آن بزرگوار می‌پيوستند. در
</p>
<p style="direction:rtl;">شهر نيشابور جناب حاجی عبد المجيد پدر جناب بديع که يکی از تجّار
</p>
<p style="direction:rtl;">مشهور شهر بود به همراهان باب الباب پيوست پدر حاجی عبد المجيد در بين
</p>
<p style="direction:rtl;">مردم خيلی محترم بود زيرا صاحب بهترين معدن فيروزه‌ای بود که در
</p>
<p style="direction:rtl;">نيشابور وجود داشت با اين همه حاجی عبد المجيد از منافع مادّی چشم
</p>
<p style="direction:rtl;">پوشيد و با نهايت خضوع بخدمت ملّا حسين شتافت.
</p>
<p style="direction:rtl;">ص ٢٩٢
</p>
<p style="direction:rtl;">چون بقريهء ميامی رسيدند جناب باب الباب بتبليغ امر پرداختند
</p>
<p style="direction:rtl;">و سی نفر از اهل ميامی مؤمن شدند و با جناب ملّا حسين همراه گشته
</p>
<p style="direction:rtl;">عازم سفر شدند بيست و نه نفر از اينها در قلعهء شيخ طبرسی بشهادت
</p>
<p style="direction:rtl;">رسيدند و فقط از سی نفر آنها ملّا عيسی باقی ماند.
</p>
<p style="direction:rtl;">چون موکب باب الباب بچشمه علی رسيد که در جوار دامغان قرار
</p>
<p style="direction:rtl;">دارد و از آنجا راهی بمازندران موجود است جناب ملّا حسين چند روز در
</p>
<p style="direction:rtl;">آنجا توقّف و اوتراق کردند در کنار نهر آبيکه درخت بزرگی در آن جا
</p>
<p style="direction:rtl;">موجود بود در سايهء آن درخت چادر زدند جناب باب الباب باصحاب فرمودند
</p>
<p style="direction:rtl;">ما اکنون در نقطه‌ای هستيم که بهر طرف راهی از اين نقطه امتداد دارد
</p>
<p style="direction:rtl;">پس از چندی يکی از اين راهها را که بايد بپيمائيم اختيار کرده و خواهيم
</p>
<p style="direction:rtl;">پيمود در آخر ماه شوّال باد شديدی بوزيدن آمد از شدّت باد يکی از
</p>
<p style="direction:rtl;">شاخه‌های آن درخت عظيم شکست و افتاد جناب ملّا حسين فرمودند درخت
</p>
<p style="direction:rtl;">سلطنت محمّد شاه ريشه کن شد و برزمين افتاد خدا چنين اراده فرمود سه
</p>
<p style="direction:rtl;">روز بعد قاصدی که از طهران به مشهد ميرفت خبر وفات محمّد شاه را
</p>
<p style="direction:rtl;">منتشر ساخت روز بعد جناب ملّا حسين بعزم مازندران مهيّای سفر شدند
</p>
<p style="direction:rtl;">و در حين عزيمت براه مازندران اشاره کرده گفتند اين راهست که ما را
</p>
<p style="direction:rtl;">بکربلای خودمان ميرساند امتحانات شديده‌ای در پيش است هر کس
</p>
<p style="direction:rtl;">استعداد و طاقت در خود نمييابد از همين جا بمنزل خود برگردد و با ما
</p>
<p style="direction:rtl;">مسافرت نکند اين جمله را چند مرتبه بيان فرمودند و چون بسواد کوه
</p>
<p style="direction:rtl;">رسيدند باصحاب فرمودند من با هفتاد دو نفر از اصحاب و ياران در
</p>
<p style="direction:rtl;">راه حضرت محبوب فدا خواهيم شد هر يک از شما که نميتوانيد ترک دنيا
</p>
<p style="direction:rtl;">گويد الان ما را بگذارد و برود زيرا در آيندهء ايّام ديگر برای کسی فرار
</p>
<p style="direction:rtl;">ميسّر نيست پس از استماع بيان، بيست نفر از پيروان و اصحاب که در خود
</p>
<p style="direction:rtl;">تاب تحمّل شدائد و امتحانات عظيمه را نميديدند بمنازل خود باز گشتند.
</p>
<p style="direction:rtl;">ص ٢٩٣
</p>
<p style="direction:rtl;">ص ٢٩٤
</p>
<p style="direction:rtl;">خبر توجّه جناب ملّا حسين با همراهان و نزديک شدنشان ببارفروش
</p>
<p style="direction:rtl;">گوشزد سعيد العلمأ شد مخصوصاً وقتيکه شنيد جناب ملّا حسين از مشهد
</p>
<p style="direction:rtl;">با علم سياه و عدّهء از اصحاب شجاع و بی‌باک متوجّه بارفروش است
</p>
<p style="direction:rtl;">آتش حسد و غضب در قلبش مشتعل گشت و باندازه‌ای خشمناک گرديد که
</p>
<p style="direction:rtl;">خود داری نميتوانست. جارچی در شهر انداخت و بمردم اعلان کرد که در
</p>
<p style="direction:rtl;">مسجد حاضر شوند در حضور مردم بالای منبر رفت جمعيّت زيادی از زن
</p>
<p style="direction:rtl;">و مرد آمده بودند سعيد العلمأ عمّامهء خود را بر زمين زد گريبان خويش را
</p>
<p style="direction:rtl;">دريد و با رعد و برق فراوانی فرياد به وادينا و وا اسلاما بلند کرد و بمردم
</p>
<p style="direction:rtl;">گفت: " ايّها النّاس بيدار شويد دشمنان ما در کمينند ميخواهند اسلام را از
</p>
<p style="direction:rtl;">بين ببرند مقدّسات اسلامی را محو کنند اگر امروز جلو آنها را نگيريد
</p>
<p style="direction:rtl;">بشهر وارد ميشوند و يکنفر از شما از چنگال آنها زنده بدر نميرود همهء
</p>
<p style="direction:rtl;">شما را ميکشند رئيس اين جمعيّت که الآن بطرف بارفروش ميآيند چندی
</p>
<p style="direction:rtl;">پيش يکروز بمجلس درس من آمد و در حضور شاگردان نهايت تحقير را
</p>
<p style="direction:rtl;">نسبت بمن اجرا داشت وقتی ديد که من مطابق ميلش رفتار نکردم
</p>
<p style="direction:rtl;">خشمگين از مجلس درس بيرون رفت و همّت گماشت که بمنازعهء من قيام
</p>
<p style="direction:rtl;">نمايد آنوقت که محمّد شاه زنده بود و نهايت قوّت و قدرت را داشت اين
</p>
<p style="direction:rtl;">شخص نترسيد و اين طور بيباکانه رفتار کرد حالا که محمّد شاه وفات کرده
</p>
<p style="direction:rtl;">و کارها درهم و پريشان است ببينيد چه خواهد کرد بمحض اينکه ديد محمّد
</p>
<p style="direction:rtl;">شاه از بين رفته با جمعيّتی از جان گذشته بطرف ما ميآيد امروز بر همهء
</p>
<p style="direction:rtl;">مردم بارفروش از زن و مرد پير و جوان لازم و واجب است که شمشير
</p>
<p style="direction:rtl;">بکف گرفته و اين مخرّبين اسلام را جلوگيری و ممانعت نمايند و در مقابل
</p>
<p style="direction:rtl;">حملهء آنها پايداری کنند همهء شما فردا صبح حاضر باشيد و خود را مهيّا
</p>
<p style="direction:rtl;">کنيد تا جلو اين گروه بيباک را بگيريد و آنها را محو و نابود سازيد.
</p>
<p style="direction:rtl;">مردم که گفتار او را شنيدند همه بهيجان آمدند زيرا گفتار
</p>
<p style="direction:rtl;">ص ٢٩٥
</p>
<p style="direction:rtl;">سعيد العلمأ بسيار در آن روز مهيّج بود و رياستش هم از سايرين بيشتر
</p>
<p style="direction:rtl;">بود مردم از ترس جان و مال خود حاضر شدند بهر وسيله است از ورود آن
</p>
<p style="direction:rtl;">جمع بيباک ببارفروش جلوگيری نمايند پس هر يک هر چه بدستش آمد برای
</p>
<p style="direction:rtl;">دفاع برداشت صبح زود جمع بسياری از شهر بارفروش برای جلوگيری
</p>
<p style="direction:rtl;">جماعتيکه سعيد العلمأ آنها را دشمنان دين معرّفی کرده بود با اسلحه‌های
</p>
<p style="direction:rtl;">عجيب و غريب از بارفروش بيرون شتافتند تا دشمنان دين را ممانعت
</p>
<p style="direction:rtl;">کنند و دارائی آنها را بتاراج و غارت ببرند.
</p>
<p style="direction:rtl;">جناب ملّا حسين وقتيکه از راه مخصوص مازندران بسير خود ادامه
</p>
<p style="direction:rtl;">دادند بعد از نماز صبح باصحاب و همراهان اعلان فرمودند که هر چه از مال
</p>
<p style="direction:rtl;">دنيا با خود دارند در ميان بيابان بيندازند بآنها فرمود فقط اسب
</p>
<p style="direction:rtl;">و شمشير خود را نگاهداريد و ساير زخارف را که همراه داريد از خود دور
</p>
<p style="direction:rtl;">کنيد تا همه مردم بدانند که دوستان خدا بمايملک خود هم اعتنائی ندارند تا
</p>
<p style="direction:rtl;">چه رسد باينکه مال ديگران را تاراج و غارت نمايند همراهان جناب باب
</p>
<p style="direction:rtl;">الباب همه اطاعت کردند آنچه داشتند در بيابان انداختند و بر اسبهای خود
</p>
<p style="direction:rtl;">سوار گشته با فرح و سروری عظيم از پی ملّا حسين روان شدند اوّل کسيکه
</p>
<p style="direction:rtl;">اطاعت حکم جناب باب الباب را نمود حاجی عبد المجيد نيشابوری پدر جناب
</p>
<p style="direction:rtl;">بديع بود مشارٌ اليه مقداری فيروزه از معدن پدرش با خود آورده بود که
</p>
<p style="direction:rtl;">مبلغی هنگفت قيمت آن ميشد بنا بامر جناب ملّا حسين آن همه را از خود
</p>
<p style="direction:rtl;">دور ساخت مشارٌ اليه بقدری مطيع بود که يک اشارهء ملّا حسين کافی بود که
</p>
<p style="direction:rtl;">آنچه را بفرمايد اطاعت کند و از جميع دارائی و مکنت خويش صرفنظر
</p>
<p style="direction:rtl;">نمايد اجرای ارادهء مخدوم مطاع خود را بر هر چيز مقدّم ميداشت.
</p>
<p style="direction:rtl;">در يک فرسخی بار فروش جناب ملّا حسين و همراهانش با خيل دشمن
</p>
<p style="direction:rtl;">که از بارفروش ميآمدند مصادف شدند دشمنان چنانکه از قبل گفتيم
</p>
<p style="direction:rtl;">اسلحه‌های مختلف و ذخيره و آذوقه و غيره همراه داشتند از صورت آن جمع
</p>
<p style="direction:rtl;">ص ٢٩٦
</p>
<p style="direction:rtl;">خونخوار آثار درندگی و توحّش آشکار بود زبان بلعنت و نفرين اولياء
</p>
<p style="direction:rtl;">الهی گشودند و بيحرمتيها روا داشتند اصحاب باب الباب که چنين ديدند
</p>
<p style="direction:rtl;">خواستند شمشير بکشند و جزای آن جمع وحشی را بدهند جناب باب الباب
</p>
<p style="direction:rtl;">فرمودند صبر کنيد هنوز وقت دفاع نرسيده هر وقت مجبور شديم برای
</p>
<p style="direction:rtl;">دفاع شمشيرها را از غلاف خواهيم کشيد در اين بين از طرف دشمنان
</p>
<p style="direction:rtl;">گلوله های بيشمار افکنده شد شش نفر بشهادت رسيدند يکی از ياران
</p>
<p style="direction:rtl;">بملّا حسين عرض کرد شما رئيس محبوب ما هستيد ما با شما همراه شده‌ايم
</p>
<p style="direction:rtl;">که جان خود را در راه امر مبارک فدا کنيم خواهش داريم اجازه بما بدهيد
</p>
<p style="direction:rtl;">از خود دفاع نمائيم تا برای نصرت امر اللّه جان نثار کنيم راضی نشويد که
</p>
<p style="direction:rtl;">باين طور بدون مدافعه دست بسته هدف گلولهء دشمنان گرديم جناب ملّا
</p>
<p style="direction:rtl;">حسين فرمودند صبر کنيد هنوز عدد شهدا کامل نشده ( مقصود اين بود
</p>
<p style="direction:rtl;">که عدد شهدا بهفت تن بالغ شوند تا مطابق عدد حروف اسم مبارک حضرت
</p>
<p style="direction:rtl;">اعلی شود که ذات حروف سبع است ) در اين بين گلوله‌ای بسينهء سيّدی
</p>
<p style="direction:rtl;">يزدی که از احبّای جان فشان بود و از مشهد يکسره پياده راه پيموده بود و
</p>
<p style="direction:rtl;">نسبت باحبّا خيلی مساعدت کرده بود اصابت کرد چون جناب ملّا حسين
</p>
<p style="direction:rtl;">مشارٌ اليه را هدف گلولهء اعداء ديد چشمان خود را بجانب آسمان گشود و
</p>
<p style="direction:rtl;">چنين گفت:
</p>
<p style="direction:rtl;">" خدايا پروردگارا مشاهده ميفرمائی که بندگان مخلص تو چگونه
</p>
<p style="direction:rtl;">مورد اذيّت و آزار اين مردم واقع شده‌اند و بچه نحو با بندگان تو رفتار
</p>
<p style="direction:rtl;">ميشود تو دانا و آگاهی که ما هيچ مقصد و منظوری جز هدايت اين مردم
</p>
<p style="direction:rtl;">بساحت قدس تو نداريم ما آمده‌ايم که مژدهء ظهور امر مبارک تو را باين
</p>
<p style="direction:rtl;">مردم بدهيم خداوندا می‌بينی که اينها بما هجوم کرده و بقتل ما پرداخته‌اند
</p>
<p style="direction:rtl;">خدايا تو بما اجازه فرموده‌ای که در هنگام حملهء مهاجمين از خود دفاع
</p>
<p style="direction:rtl;">نمائيم اينک بر حسب اجازهء تو بدفاع ميپردازيم " پس از اين مناجات جناب
</p>
<p style="direction:rtl;">ص ٢٩٧
</p>
<p style="direction:rtl;">باب الباب شمشير خود را از غلاف کشيدند و سواره در وسط دشمنان
</p>
<p style="direction:rtl;">تاختند و آن شخص را که سيّد يزدی را شهيد کرده بود تعقيب کردند آن
</p>
<p style="direction:rtl;">شخص از جلو ملّا حسين فرار کرد و در پشت درختی خويش را پنهان نمود
</p>
<p style="direction:rtl;">و تفنگ خود را برای دفاع آماده ساخت جناب ملّا حسين او را شناخته
</p>
<p style="direction:rtl;">بجانب وی حمله ور شدند و با يک ضرب شمشير تنه درخت و لولهء تفنگ
</p>
<p style="direction:rtl;">و آن شخص را هر يک بدو پاره کردند مهاجمين چون چنين ضرب دستی از
</p>
<p style="direction:rtl;">ملّا حسين ديدند فرار را بر قرار اختيار کردند و با کمال ترس و خوف پا
</p>
<p style="direction:rtl;">بگريز نهادند اين اوّلين واقعه‌ای بود که جناب ملّا حسين با آن مصادف شده
</p>
<p style="direction:rtl;">شهامت و شجاعت خود را نمايان ساختند حضرت باب برای شجاعت ملّا
</p>
<p style="direction:rtl;">حسين در اين واقعه نسبت باو اظهار عنايت فرمودند جناب قدّوس چون اين
</p>
<p style="direction:rtl;">واقعه را شنيدند لب بثنای باب الباب گشودند و اين آيات قرآن (١٧:٨-١٨) را
</p>
<p style="direction:rtl;">در آنوقت تلاوت فرمودند : " فَلَمْ تَقتُلُوهُم وَ لکِنَّ اللّهَ قَتَلَهُم وَ
</p>
<p style="direction:rtl;">ما رَمَيتَ اِذ رَمَيتَ وَ لکِنَّ اللّهَ رَمی وَ لِيُبلِيَ المُؤمِنِينَ
</p>
<p style="direction:rtl;">مِنْهُ ‌بَلاءً حَسَناً اِنَّ اللّهَ سَمِيعٌ عَلِيمٌ ذلِکُم وَ اَنَّ اللّهَ
</p>
<p style="direction:rtl;">مُوهِنُ کَيدِ الکَافِرِينَ ".
</p>
<p style="direction:rtl;">نبيل ميگويد من در سال هزار و دويست و شصت و پنج يکماه بعد از
</p>
<p style="direction:rtl;">خاتمهء واقعهء طبرسی در طهران از جناب ميرزا احمد واقعهء مزبور را
</p>
<p style="direction:rtl;">شنيدم جمعی از احبّا نيز از قبيل ميرزا محمّد حسين حکيم کرمانی،
</p>
<p style="direction:rtl;">حاجی ملّا اسماعيل فراهانی، ميرزا حبيب اللّه اصفهانی، سيّد محمّد اصفهانی
</p>
<p style="direction:rtl;">حاضر بودند بعدها از ملّا محمّد فروغی در مشهد خراسان در منزل جناب
</p>
<p style="direction:rtl;">مقدّس خراسانی که برای تحصيل اطّلاعات امريّه رفته بودم با حضور پدر
</p>
<p style="direction:rtl;">جناب بديع و جناب نبيل اکبر در خصوص واقعهء مزبور سؤال کردم و از
</p>
<p style="direction:rtl;">او در خواست نمودم که واقعهء شمشير زدن ملّا حسين را که درخت و لولهء
</p>
<p style="direction:rtl;">تفنگ و آن شخص را بدو پاره کرده بود برای من نقل کند جناب فروغی
</p>
<p style="direction:rtl;">فرمودند اگر من اين واقعه را بچشم خود نديده بودم هرگز تصديق نميکردم.
</p>
<p style="direction:rtl;">ص ٢٩٨
</p>
<p style="direction:rtl;">بعد فرمود پس از واقعهء وسکس که شاهزاده مهديقلی ميرزا شکست
</p>
<p style="direction:rtl;">خورد و فرار کرد و در حين فرار بقدری مضطرب بود که پای برهنه بدون
</p>
<p style="direction:rtl;">کفش جان خود را دربرد امير نظام شاهزاده را توبيخ و سرزنش کرد و باو
</p>
<p style="direction:rtl;">گفت من گمان نداشتم که از مقابل چند نفر طلّاب حقير بيمقدار فرار کنی
</p>
<p style="direction:rtl;">من بتو اطمينان داشتم که لشکر سلطان را بتو سپردم با اين همه خجالت
</p>
<p style="direction:rtl;">نکشيدی و ننگ فرار را بر خود پسنديدی اگر ترا بمحاربهء روس و عثمانی
</p>
<p style="direction:rtl;">بفرستم چه خواهی کرد؟ شاهزاده چون اين گفتار امير نظام را شنيد بهتر
</p>
<p style="direction:rtl;">آن ديد که در جواب او لولهء تفنگی را که ملّا حسين با شمشير بدو پاره کرده
</p>
<p style="direction:rtl;">بود برايش بفرستد از اين جهت قاصدی را با آن لولهء تفنگ نزد امير نظام
</p>
<p style="direction:rtl;">فرستاد و باو گفت ميروی و اين لوله تفنگ را بامير نظام ميدهی و باو
</p>
<p style="direction:rtl;">ميگوئی اين ضرب دست يکی از آن طلّاب حقيری است که شما گفته‌ايد اين
</p>
<p style="direction:rtl;">شخص با يک ضربهء شمشير درخت و تفنگ و صاحب تفنگ را جمعاً شش
</p>
<p style="direction:rtl;">پاره ساخته است اين مسئله بقدری معروف و محقّق بود که دشمنان هم بر
</p>
<p style="direction:rtl;">اين کيفيّت شهادت دادند امير نظام بعد از مشاهدهء اين مطلب نتوانست
</p>
<p style="direction:rtl;">تجاهل کند و آن جمع را که بخيال خود پست و حقير پنداشته بود بنظر
</p>
<p style="direction:rtl;">بی‌اعتنائی بنگرد از اين جهت برای دست يافتن به آن مدافعين شجاع و دلير
</p>
<p style="direction:rtl;">مجبور شد چون از مقاومتشان عاجز بود بحيله و مکر متمسّک شود
</p>
<p style="direction:rtl;">بنابر اين بشاهزاده مهديقلی ميرزا دستور داد که قرآن را مهر کند و
</p>
<p style="direction:rtl;">بشرافت سربازی قسم ياد کند که اگر محصورين قلعه اسلحهء خود را از
</p>
<p style="direction:rtl;">دست بگذارند هيچ گونه سوء قصدّی نسبت بآنان نداشته باشد اصحاب
</p>
<p style="direction:rtl;">قلعه بواسطهء حفظ احترام قرآن مجيد اسلحهء خود را از دست گذاشتند ولی
</p>
<p style="direction:rtl;">شاهزاده بعهد و پيمان و قسم خود عمل ننمود و چون آن جمع مظلوم را
</p>
<p style="direction:rtl;">عاری از سلاح ديد همه را از دم تيغ گذرانيد.
</p>
<p style="direction:rtl;">بيشتر از نفوسيکه در آن ايّام اين شجاعت را از ملّا حسين ديده بودند
</p>
<p style="direction:rtl;">ص ٢٩٩
</p>
<p style="direction:rtl;">همه جا اين واقعه را نقل ميکردند و آنهائيکه از تعصّب برکنار بودند لسان
</p>
<p style="direction:rtl;">بمدح و تعريف ميگشودند حتّی شعرا در نقاط مختلفهء ايران قصايدی
</p>
<p style="direction:rtl;">دربارهء مآثر صاحب اين ضرب دست برشته نظم کشيدند و بطوری اين
</p>
<p style="direction:rtl;">مسئله معروف شده که محو آن از تاريخ ممکن نيست از جمله مؤلف کتاب
</p>
<p style="direction:rtl;">تاريخ ناصری رضا قليخان للّه باشی اين داستان ضرب شمشير ملّا حسين
</p>
<p style="direction:rtl;">را با آب و تاب فراوانی در کتاب خود ذکر کرده و شجاعت و شهامت
</p>
<p style="direction:rtl;">ملّا حسين و مهارتش را در شمشير زدن ستوده است.
</p>
<p style="direction:rtl;">نبيل ميگويد من از ميرزا محمّد فروغی پرسيدم صاحب ناسخ
</p>
<p style="direction:rtl;">التّواريخ نوشته است که جناب ملّا حسين در اوايل حال مدّتها مشق اسب
</p>
<p style="direction:rtl;">سواری و شمشير زنی ميکرده آيا اين مطلب بنظر شما درست ميآيد؟
</p>
<p style="direction:rtl;">جناب فروغی فرمودند اين مطلب تهمت صرف و دروغ محض است زيرا من
</p>
<p style="direction:rtl;">از مدّتها پيش با ملّا حسين رفيق بودم و با او معاشرت داشتم آنوقتها
</p>
<p style="direction:rtl;">بقدری قوای جسمانيش ضعيف بود که من بمراتب از او قويتر بودم هر
</p>
<p style="direction:rtl;">وقت ميخواست چيزی بنويسد دستش ميلرزيد و نميتوانست با سرعت
</p>
<p style="direction:rtl;">و آنطوريکه ميخواست از عهدهء کتابت برآيد نه اسب سواری ميکرد و نه
</p>
<p style="direction:rtl;">شمشير زنی تعليم ميگرفت بديهی است دستی که در حين گرفتن قلم بلرزد
</p>
<p style="direction:rtl;">از گرفتن شمشير عاجز است لرزش دست با او همعنان بود تا وقتيکه
</p>
<p style="direction:rtl;">بجانب مازندران مسافرت نمود اوّلين مرتبه‌ايکه شمشير کشيد تا از قاتل
</p>
<p style="direction:rtl;">جوان يزدی انتقام بگيرد با يک ضربت چنان مهارت عجيبی از خود بروز
</p>
<p style="direction:rtl;">داد حصول اين قوّه در وجود او بدون سابقه جز بقوّهء غيبيّه بچيز ديگری
</p>
<p style="direction:rtl;">نميتواند ارتباط داشته باشد در جنگهای بعد هم گاه اتّفاق افتاد جناب
</p>
<p style="direction:rtl;">ملّا حسين اوّلين شخصی بود که رکاب ميکشيد و اسب خود را در ميانهء لشکر
</p>
<p style="direction:rtl;">دشمن ميجهانيد و يکتنه باعداء هجوم مينمود و بر آنها فائق ميگشت ماها
</p>
<p style="direction:rtl;">از دنبال او بدشمن حمله ميکرديم و اغلب اشخاصی را از لشکر دشمن از پا
</p>
<p style="direction:rtl;">در ميآورديم که بواسطهء شمشير ملّا حسين نيمه جان شده بودند اسم
</p>
<p style="direction:rtl;">ص ٣٠٠
</p>
<p style="direction:rtl;">ملّا حسين که برده ميشد دل دشمنان
</p>
<p style="direction:rtl;">بلرزه ميافتاد چون اسم او را
</p>
<p style="direction:rtl;">ميشنيدند فرار ميکردند و چون
</p>
<p style="direction:rtl;">شخص او را ميديدند از ترس بخود
</p>
<p style="direction:rtl;">ميلرزيدند مهابت او باندازه ای بود که
</p>
<p style="direction:rtl;">اهل ايمان هم چون در محضر او وارد
</p>
<p style="direction:rtl;">ميشدند از مهابت او متأثّر ميگشتند
</p>
<p style="direction:rtl;">همهء ما تعجّب ميکرديم که اين قوّت
</p>
<p style="direction:rtl;">و اين ارادهء غالبه را ملّا حسين از
</p>
<p style="direction:rtl;">کجا آورده و اين شجاعت و دليری را
</p>
<p style="direction:rtl;">چطور تحصيل کرده.
</p>
<p style="direction:rtl;">خلاصه اين ملّا حسين که در
</p>
<p style="direction:rtl;">جنگها شرکت ميکرد آن شخصی که ما قبلاً ديده بوديم و ميشناختيم نبود
</p>
<p style="direction:rtl;">حقيقةً مشاهده مينموديم که روح الهی و قوّهء ربّانيّه در وجود او تجلّی
</p>
<p style="direction:rtl;">نموده و از اين جهت مصدر بروز امور عجيبه ميباشد.
</p>
<p style="direction:rtl;">نبيل ميگويد: جناب ميرزا محمّد فروغی برای من چنين حکايت کرد
</p>
<p style="direction:rtl;">که چون ملّا حسين آن ضرب شمشير تاريخی را از خود ظاهر ساخت ديگر ما
</p>
<p style="direction:rtl;">او را نديديم و ندانستيم کجا رفت هيچيک از ما بگرد او نرسيد تنها کسيکه
</p>
<p style="direction:rtl;">با او همراه بود خادم با وفايش قنبر علی بود که بعدها برای ما حکايت کرد که
</p>
<p style="direction:rtl;">ملّا حسين بر دشمنان هجوم مينمود و هر کس سوء قصدی نسبت باو ابراز
</p>
<p style="direction:rtl;">ميکرد با يک ضربت کارش را ميساخت با اين شجاعت از ميان صفوف
</p>
<p style="direction:rtl;">دشمنان گذر کرد و بهيچوجه اعتنائی بگلوله‌هائی که در اطرافش ميريخت
</p>
<p style="direction:rtl;">نداشت يکسره وارد بارفروش شد و بی محايا بجانب منزل سعيد العلمأ
</p>
<p style="direction:rtl;">ميتاخت چون بدانجا رسيد سه مرتبه با مهابت شديدی اطراف منزل
</p>
<p style="direction:rtl;">ص ٣٠١
</p>
<p style="direction:rtl;">ص ٣٠٢
</p>
<p style="direction:rtl;">سعيد العلمأ گردش کرد و فرياد ميزد ای شخص پست ترسو تو که مردم اين
</p>
<p style="direction:rtl;">شهر را بجهاد وادار کرده‌ای خودت کجا هستی چرا با کمال ترس و وحشت
</p>
<p style="direction:rtl;">خود را پنهان ساخته و پشت ديوارهای منزلت خويش را مخفی داشته‌ای
</p>
<p style="direction:rtl;">بيا قدم بميدان گذار اگر راست ميگوئی از منزل بيرون بيا تا ديگران بتو
</p>
<p style="direction:rtl;">اقتدا و پيروی کنند و نيز بصدای بلند ميفرمود اين ترسوی احمق گويا
</p>
<p style="direction:rtl;">فراموش کرده کسانيکه مردم را بجهاد وادار ميکنند اوّل خودشان از جان
</p>
<p style="direction:rtl;">ميگذرند تا ساير مردم از مشاهدهء شجاعت و دليری آنها قوّت گيرند فرياد
</p>
<p style="direction:rtl;">ملّا حسين سبب سکوت تمام مردم شد مردم بار فروش چون چنين ديدند سر
</p>
<p style="direction:rtl;">تسليم فرود آوردند و صدا به الامان الامان بر آوردند.
</p>
<p style="direction:rtl;">در اين هنگام که صدای استغاثهء مردم بلند بود اصحاب ملّا حسين وارد
</p>
<p style="direction:rtl;">شهر شدند و بفرياد يا صاحب الزّمان تمام مردم را بلرزه در آوردند پيروان
</p>
<p style="direction:rtl;">ملّا حسين اميد نداشتند که آنجناب را زنده مشاهده کنند وقتی ديدند که آن
</p>
<p style="direction:rtl;">بزرگوار بر اسب خويش سوار است و هيچ اذيّت و آزاری باو نرسيده
</p>
<p style="direction:rtl;">خوشحال شدند بحضور او شتافتند و رکاب اسبش را بوسيدند هنگام
</p>
<p style="direction:rtl;">عصر آنروز جناب ملّا حسين بمردم بار فروش امان دادند و جمعيّت بسياری
</p>
<p style="direction:rtl;">را که دورش را گرفته بودند مخاطب ساخته فرمودند ای امّت رسول اللّه،
</p>
<p style="direction:rtl;">ای شيعيان علی عليه السّلام چرا بما حمله کرديد؟ ما عقيده داريم که اگر
</p>
<p style="direction:rtl;">کشته بشويم در راه خدا کشته شده‌ايم و بشهادت رسيده‌ايم شما عملی
</p>
<p style="direction:rtl;">منافی با ديانت مقدّس اسلام از ما مشاهده کرديد که بما هجوم و حمله
</p>
<p style="direction:rtl;">نموديد؟ آيا حضرت رسول اينطور دستور فرموده؟ آيا اين رفتاريست که
</p>
<p style="direction:rtl;">مأمور بآن هستيد؟ آيا رفتار پيغمبر خدا با مؤمنين و کفّار همينطور
</p>
<p style="direction:rtl;">بود که شما رفتار کرديد؟ پيغمبر فرموده است بيجهت سبب اذيّت کفّار و
</p>
<p style="direction:rtl;">مؤمنين نشويد از ما چه رفتار زشتی مشاهده کرديد که بکشتن ما اقدام
</p>
<p style="direction:rtl;">نموديد؟ آخر فکر کنيد ببينيد من بتنهائی با همين شمشيريکه در دست
</p>
<p style="direction:rtl;">ص ٣٠٣
</p>
<p style="direction:rtl;">دارم از ميانهء صفوف اعداء گذشتم و با آنکه گلوله از هر طرف ميباريد و
</p>
<p style="direction:rtl;">دور مرا آتش گرفته بود معذالک بسلامت نجات يافتم و کوچکترين اذيّتی
</p>
<p style="direction:rtl;">بمن نرسيد من سوار بر اسب از حمله‌های شديد شما محفوظ ماندم و بجز
</p>
<p style="direction:rtl;">خراش مختصری که در صورتم پيدا شده ديگر بهيچوجه زخمی بمن نرسيد اين
</p>
<p style="direction:rtl;">نيست مگر حفظ و حراست الهی او مرا محافظه کرد تا عظمت امر خويش
</p>
<p style="direction:rtl;">را در مقابل چشم شما آشکار و پديدار سازد.
</p>
<p style="direction:rtl;">جناب ملّا حسين پس از اين بيانات وارد کاروانسرای سبزه ميدان
</p>
<p style="direction:rtl;">شدند دم در از اسب پياده شده توقّف فرمودند تا جميع مؤمنين بايشان
</p>
<p style="direction:rtl;">رسيدند خواستند از آنها مهمانی کنند فرستادند بازار که آب و نانی تهيّه
</p>
<p style="direction:rtl;">کرده بياورند مأمورين پس از چندی مراجعت کرده و گفتند نه نانوا نان بما
</p>
<p style="direction:rtl;">داد و نه مردم گذاشتند آب بياوريم بعد عرض کردند شما هميشه بما
</p>
<p style="direction:rtl;">نصيحت ميفرمائيد که بخدا توکّل کنيم و بذيل اقدس تشبّث نمائيم :" قُل
</p>
<p style="direction:rtl;">لَن يُصِيبنَا إلّا مَا کَتَبَ اللّهُ لَنَا هُوَ مَولانا وَ عَلَی اللّهِ
</p>
<p style="direction:rtl;">فَليَتَوَکَّلِ المُؤمِنُون " ( قرآن ٥٢:٩) ملّا حسين فرمودند در کاروانسرا
</p>
<p style="direction:rtl;">را ببنديد بعد بمؤمنين فرمودند تا اوّل مغرب صبر کنيد چون وقت اذان نزديک شد
</p>
<p style="direction:rtl;">باصحاب فرمودند آيا کسی هست که از جان بگذرد و روی پشت بام برود و اذان
</p>
<p style="direction:rtl;">بگويد؟ جوانی با نهايت سرور و شادی باين کار مبادرت نمود و روی بام
</p>
<p style="direction:rtl;">رفته لب باذان گشود و چون اللّهُ أکبر گفت گلوله‌ای از طرف اهالی شهر
</p>
<p style="direction:rtl;">باو زدند و آنجوان شهيد شد جناب ملّا حسين فرمودند ديگری برود بجای او
</p>
<p style="direction:rtl;">اذان را تمام کند جوان ديگری رفت و چون أشْهَدُ اَنَّ مُحَمَّداً رَسُولُ اللّه
</p>
<p style="direction:rtl;">را گفت با گلوله دشمن از پای در آمده شهيد شد شخص سوّم باشارهء جناب
</p>
<p style="direction:rtl;">ملّا حسين برای تکميل اذان رفت و مانند دو نفر پيش هنوز اذان را تمام
</p>
<p style="direction:rtl;">نکرده بر زمين افتاد و با گلوله‌ای بشهادت رسيد.
</p>
<p style="direction:rtl;">جناب باب الباب که چنين ديدند امر کردند تا در کاروانسرا را باز
</p>
<p style="direction:rtl;">ص ٣٠٤
</p>
<p style="direction:rtl;">نمايند و جزای دشمنان را در کنارشان بنهند خودشان بر اسب سوار شدند
</p>
<p style="direction:rtl;">و با شمشير بعدّهء بسياری از اهل شهر که در ميدان جمع شده بودند حملهء
</p>
<p style="direction:rtl;">شديدی فرمودند مردم چون شمشير برهنهء باب الباب را ديدند با نهايت
</p>
<p style="direction:rtl;">ترس و وحشت فرار نمودند چند نفری بخاک و خون آغشته شدند ديگران
</p>
<p style="direction:rtl;">امان طلبيده تقاضای بخشش نمودند هنوز هوا درست تاريک نشده بود که از
</p>
<p style="direction:rtl;">آن جمعيّت بسيار که در سبزه ميدان موج ميزد حتّی يکنفر هم باقی نمانده
</p>
<p style="direction:rtl;">بود سر و صدا بکلّی قطع شد بدن مقتولين همانطور توی ميدان افتاده بود
</p>
<p style="direction:rtl;">منظرهء مهيبی داشت و دلالت بر نصرت الهی از مؤمنين و مغلوبيّت اعدا
</p>
<p style="direction:rtl;">و دشمنان مينمود کار بجائی رسيد که چند تن از اعيان و بزرگان شهر
</p>
<p style="direction:rtl;">واسطه شدند تا نزد جناب باب الباب بروند و برای همشهريهای خود
</p>
<p style="direction:rtl;">امان بطلبند اعيان و بزرگان پياده نزد جناب باب الباب که همانطور بر
</p>
<p style="direction:rtl;">اسب خود سوار بودند آمدند و عرض کردند خدا شاهد است که ما هيچ
</p>
<p style="direction:rtl;">مقصودی نداريم فقط آمده‌ايم از شما امان بطلبيم خواهش داريم از اسب
</p>
<p style="direction:rtl;">پياده نشويد تا مقصود خود را بشما عرض کنيم جناب باب الباب چون
</p>
<p style="direction:rtl;">بصدق گفتار آنها يقين پيدا کردند از اسب پياده شدند و آنها را بداخل
</p>
<p style="direction:rtl;">کاروانسرا دعوت فرمودند و بآنها گفتند ما مثل مردم اين شهر نيستيم
</p>
<p style="direction:rtl;">که از مهمان خود با گلوله و شمشير پذيرائی کنيم ما آداب مهمان نوازی را
</p>
<p style="direction:rtl;">خوب ميدانيم بفرمائيد سپس بدستور جناب باب الباب اصحاب برای
</p>
<p style="direction:rtl;">مهمانان چای آوردند اعيان و بزرگان شهر بملّا حسين عرض کردند همهء اين
</p>
<p style="direction:rtl;">فتنه‌ها زير سر سعيد العلمأ است اهل اين شهر تقصيری ندارند از شما
</p>
<p style="direction:rtl;">خواهش ميکنيم از مردم شهر بگذريد فتنه انگيزی کار سعيد العلمأ است
</p>
<p style="direction:rtl;">حالا از گذشته صرفنظر کنيد از شما خواهش داريم که فردا صبح با
</p>
<p style="direction:rtl;">همراهان و اصحاب خود بشهر آمل تشريف ببريد زيرا صلاح اهل اين شهر
</p>
<p style="direction:rtl;">و صلاح شما در اين مسافرت است اين شهر الان دچار اضطراب عظيمی
</p>
<p style="direction:rtl;">ص ٣٠٥
</p>
<p style="direction:rtl;">است جناب باب الباب پيش نهاد اعيانرا قبول فرمودند و ضمناً شرحی از
</p>
<p style="direction:rtl;">بيوفائی مردم بار فروش بيان کردند پس از آن عبّاسقليخان لاريجانی
</p>
<p style="direction:rtl;">و حاجی مصطفی خان قرآنی را که همراه آورده بودند بيرون آورده و قسم
</p>
<p style="direction:rtl;">خوردند که ما نسبت بشما سوء قصدی نداريم هر چه گفتيم حقيقت است از
</p>
<p style="direction:rtl;">شما خواهش داريم که امشب مهمان ما باشيد و فردا صبح خسرو قاديکلائی
</p>
<p style="direction:rtl;">را با صد نفر سوار خدمت شما ميفرستيم تا با شما همراه شود و شما
</p>
<p style="direction:rtl;">را بشيرگاه برساند بعد عرض کردند خدا ما را لعنت کند و در دنيا و آخرت
</p>
<p style="direction:rtl;">مورد غضب خدا واقع باشيم اگر نسبت بشما و اصحاب شما سوء قصد و
</p>
<p style="direction:rtl;">خيانتی در نظر داشته باشيم اينها مشغول گفتگو بودند که گماشتگان
</p>
<p style="direction:rtl;">آمدند غذا و خوراکی برای اصحاب باب الباب آوردند برای اسبهای اصحاب
</p>
<p style="direction:rtl;">نيز علوفه مهيّا ساختند.
</p>
<p style="direction:rtl;">جناب ملّا حسين باصحاب اشاره فرمودند که روزهء خود را افطار
</p>
<p style="direction:rtl;">کنند زيرا در حقيقت روزه دار بودند بجهت آنکه در آن روز که دوازدهم ماه
</p>
<p style="direction:rtl;">ذی القعده بود از صبح تا آنوقت شب نه جناب باب الباب و نه اصحابشان لب
</p>
<p style="direction:rtl;">بطعام و آب نيالوده و هيچ چيز نخورده بودند کاروانسرا از اعيان
</p>
<p style="direction:rtl;">و بزرگان و نوکرها و گماشتگان مملوّ شده بود جمعيّت ميهمانان بقدری
</p>
<p style="direction:rtl;">زياد بود که جناب باب الباب و اصحابش از چاييکه برای ميهمانان تهيّه
</p>
<p style="direction:rtl;">کرده بودند بخودشان چيزی نرسيد چهار ساعت از شب گذشته جناب
</p>
<p style="direction:rtl;">ملّا حسين و ياران با عبّاسقليخان و حاجی مصطفی خان شام ميل فرمودند.
</p>
<p style="direction:rtl;">نصف شب سعيد العلمأ خسرو قاديکلائی را نزد خويش خواند و باو
</p>
<p style="direction:rtl;">گفت " دلم ميخواهد با اين جمعيّت که فردا ميروی وقت مناسبی بدست
</p>
<p style="direction:rtl;">بياوری و همهء آنها را هلاک سازی بطوريکه يکنفر را باقی نگذاری و هر چه
</p>
<p style="direction:rtl;">اثاث و اسباب با خود دارند حلال تو باشد خسرو گفت من هيچوقت اينطور
</p>
<p style="direction:rtl;">کاری نميکنم زيرا اينها مسلمانند برای تمام کردن اذان سه نفر از آنها خود
</p>
<p style="direction:rtl;">ص ٣٠٦
</p>
<p style="direction:rtl;">را بکشتن دادند ما که ادّعا ميکنيم مسلمانيم هيچوقت نبايد اينطور کارها
</p>
<p style="direction:rtl;">بکنيم و جمعی از مسلمين را فريب بدهيم آنها را بکشيم و مالشان را ببريم
</p>
<p style="direction:rtl;">سعيد العلمأ باز دنبالهء گفتار خود را گرفت و با کمال وقاحت و بيشرمی
</p>
<p style="direction:rtl;">خسرو را مخاطب ساخته گفت تو برو آنها را بکش از هيچ چيز مترس اگر
</p>
<p style="direction:rtl;">خدا روز قيامت از تو پرسيد که چرا اينطور کاری را انجام دادی من جواب
</p>
<p style="direction:rtl;">خدا را خودم ميدهم ما مجتهد هستيم پيشوای دين هستيم بهتر از شماها
</p>
<p style="direction:rtl;">ميدانيم که چطور بايد اينگونه بدعتها را که در دين پيدا ميشود
</p>
<p style="direction:rtl;">جلوگيری کنيم.
</p>
<p style="direction:rtl;">چون آفتاب طالع شد عبّاسقليخان خسرو را نزد خويش خواند و باو
</p>
<p style="direction:rtl;">سفارش کرد که بايد نسبت بجناب ملّا حسين و اصحاب و همراهانش نهايت
</p>
<p style="direction:rtl;">احترام را مجری سازی و آنها را بسلامت بشيرگاه برسانی و اگر چيزی
</p>
<p style="direction:rtl;">بتو دادند و انعامی بتو کردند ابداً نبايد قبول کنی خسرو در مقابل
</p>
<p style="direction:rtl;">عبّاسقليخان سر اطاعت فرود آورد و در ظاهر گفت هر چه بفرمائيد اطاعت
</p>
<p style="direction:rtl;">ميکنم من و سوارهائيکه همراه من هستند نهايت جديّت را خواهيم نمود که
</p>
<p style="direction:rtl;">از خدمتگذاری بملّا حسين و همراهانش چيزی فرو گذار نکنيم مخصوصاً
</p>
<p style="direction:rtl;">وقتيکه برگشتم رضايت نامه‌ای از آنها برای شما خواهم آورد تا ببينيد
</p>
<p style="direction:rtl;">که چطور نسبت بآنها خدمتگزاری کرده‌ايم رؤسا و اعيان بار
</p>
<p style="direction:rtl;">فروش و عبّاسقليخان و حاجی مصطفی خان و خسرو چون بخدمت ملّا
</p>
<p style="direction:rtl;">حسين آمدند ايشان روی بجماعت کرده فرمودند " إن اَحسَنتُم أحسَنتُم
</p>
<p style="direction:rtl;">لِأنفُسِکُم وَ إن اَسَأتُم فَلَهَا " ( قرآن ٧:١٧) اگر اين شخص ( يعنی خسرو )
</p>
<p style="direction:rtl;">با ما خوب رفتار کرد پاداش خوبی باو خواهيم داد و اگر خواست ما را بفريبد
</p>
<p style="direction:rtl;">بجزای عمل خود خواهد رسيد ما امور خود را بخدا وا گذاشته‌ايم و باو توکّل و
</p>
<p style="direction:rtl;">توجّه نموده‌ايم وَ عَلَی اللّهِ فَليَتَوَکَّلِ المُؤمِنُونَ (قرآن ١١٩:٣).
</p>
<p style="direction:rtl;">پس از اين بيان جناب ملّا حسين امر فرمودند که اصحاب حاضر سفر
</p>
<p style="direction:rtl;">ص ٣٠٧
</p>
<p style="direction:rtl;">شوند قنبر علی بامر جناب باب الباب در ميان اصحاب فرياد برآورد " ای
</p>
<p style="direction:rtl;">سواران از جان گذشتهء خدا همه سوار شويد و مهيّای رفتن باشيد
</p>
<p style="direction:rtl;">( معمولاً در اينگونه مواقع قنبر علی در بين اصحاب اوامر باب الباب را
</p>
<p style="direction:rtl;">بطوريکه ذکر شد بآنها ابلاغ ميکرد ) اصحاب باوفا چون امر مقتدای خود
</p>
<p style="direction:rtl;">را شنيدند مهيّای حرکت شدند مقدّمةً چند تن از سواران خسرو براه
</p>
<p style="direction:rtl;">افتادند جناب ملّا حسين و خسرو با هم اسب ميراندند بقيّهء اصحاب از
</p>
<p style="direction:rtl;">دنبال آنها ميرفتند و باقی سواران خسرو از طرف راست و چپ راه می‌پيمودند
</p>
<p style="direction:rtl;">اين سوارها سر تا پا مسلّح بودند که هر وقت خسرو بآنها اشاره‌ای
</p>
<p style="direction:rtl;">کند امرش را اجرا نمايند قرار بود صبح زود از بارفروش راه بيفتند و
</p>
<p style="direction:rtl;">اوّل ظهر بشيرگاه برسند و لکن دو ساعت از آفتاب گذشته از بارفروش
</p>
<p style="direction:rtl;">بيرون رفتند و خسرو مخصوصاً از راه جنگل اصحاب را ميبرد تا بهتر
</p>
<p style="direction:rtl;">بتواند مقصود خود را انجام دهد بمحض اينکه اصحاب جناب باب الباب
</p>
<p style="direction:rtl;">وارد جنگل شدند خسرو وقت را مناسب ديد و بسواران خويش اشاره کرد
</p>
<p style="direction:rtl;">ناگهان تمام آنها مانند درندگان باصحاب هجوم نمودند عدّهء زيادی را بقتل
</p>
<p style="direction:rtl;">رساندند که از جمله برادر جناب ملّا صادق مقدّس خراسانی بود و بغارت
</p>
<p style="direction:rtl;">مشغول شدند چون ملّا حسين از واقعه آگاهی يافتند از اسب پياده
</p>
<p style="direction:rtl;">شدند و بخسرو فرمودند چطور شده که ظهر گذشته است و ما هنوز
</p>
<p style="direction:rtl;">بشيرگاه نرسيده‌ايم من ديگر با تو نخواهم آمد احتياجی بکمک و راهنمائی
</p>
<p style="direction:rtl;">تو و سواران تو ندارم بعد بقنبر علی فرمودند حصيری بياندازد تا بادای
</p>
<p style="direction:rtl;">صلوة مشغول شوند در ضمنی که جناب باب الباب وضو ميگرفتند خسرو
</p>
<p style="direction:rtl;">بيکی از سواران گفت برو بجناب ملّا حسين بگو اگر ميخواهی بسلامت
</p>
<p style="direction:rtl;">بمنزل برسی بايد اسب و شمشير خود را بمن بدهی.
</p>
<p style="direction:rtl;">جناب ملّا حسين اعتنائی نفرمودند و بنماز مشغول شدند يکی از
</p>
<p style="direction:rtl;">اصحاب باوفا موسوم بميرزا محمّد تقی جوينی سبزواری که شخصی شجاع
</p>
<p style="direction:rtl;">ص ٣٠٨
</p>
<p style="direction:rtl;">و بيباک بود چون متوجّه شد که يکی از نوکرهای خسرو برای او مشغول
</p>
<p style="direction:rtl;">تهيّهء قليان است نزد او شتافت و گفت : " خواهش ميکنم قليانرا بمن بدهی
</p>
<p style="direction:rtl;">تا برای خسرو ببرم گماشتهء خسرو قبول کرد ميرزا محمّد تقی قليانرا
</p>
<p style="direction:rtl;">گرفت و برد در مقابل خسرو گذاشت بعد خم شد و آتش سر قليانرا پف
</p>
<p style="direction:rtl;">ميکرد تا خوب بگيرد و ناگهانی همانطور که خم شده بود تا رفت خسرو
</p>
<p style="direction:rtl;">بفهمد چه شد که ميرزا محمّد تقی خنجر خسرو را که بکمرش بسته شده
</p>
<p style="direction:rtl;">بود از غلاف بيرون کشيد و تا دسته بشکم او فرو کرد ملّا حسين همانطور
</p>
<p style="direction:rtl;">بنماز مشغول بودند بقيّهء اصحاب فرياد يا صاحب الزّمان بلند کرده
</p>
<p style="direction:rtl;">بدشمنان خويش حمله ور شدند همهء سواران خسرو بقتل رسيدند هيچکس
</p>
<p style="direction:rtl;">باقی نماند فقط همان گماشته‌ايکه برای خسرو قليان درست ميکرد باقی
</p>
<p style="direction:rtl;">ماند آنهم سببش اين بود که خيلی ترسيد و خود را بپای جناب ملّا حسين
</p>
<p style="direction:rtl;">انداخت و اسلحه‌ای همراه نداشت و از ايشان رجا کرد که او را
</p>
<p style="direction:rtl;">ببخشند جناب باب الباب قليان جواهرنشان خسرو را بهمان گماشته
</p>
<p style="direction:rtl;">بخشيدند و باو فرمودند چون ببارفروش رسيدی تمام داستان را براستی
</p>
<p style="direction:rtl;">و صداقت بيان کن و بعبّاسقليخان بگو خسرو از وفاداری چشم پوشيد
</p>
<p style="direction:rtl;">و بمکر و فريب تشبّث نمود اين بدبخت احمق اسب و شمشير مرا
</p>
<p style="direction:rtl;">ميخواست با آنکه هنوز من کارهای خود را تمام نکرده ام با اين اسب
</p>
<p style="direction:rtl;">و شمشير کارها دارم تا کارهای خود را انجام ندهم هيچکس نميتواند اين
</p>
<p style="direction:rtl;">اسب و شمشير را از من بگيرد.
</p>
<p style="direction:rtl;">باری شب شد اصحاب شب را همانجا گذراندند صبح بعد از ادای
</p>
<p style="direction:rtl;">صلوة جناب ملّا حسين اصحاب را مجتمع ساخته و بآنها فرمودند ما داريم
</p>
<p style="direction:rtl;">بکربلای خودمان نزديک ميشويم پس از آن براه افتادند اصحاب نيز از
</p>
<p style="direction:rtl;">دنبال ايشان روان شدند بعضی ميخواستند اسباب و اثاث خسرو را برای
</p>
<p style="direction:rtl;">خود بردارند جناب باب الباب فرمودند ابداً اعتنا نکنيد هيچ چيز را
</p>
<p style="direction:rtl;">ص ٣٠٩
</p>
<p style="direction:rtl;">بر نداريد فقط اسبها و شمشيرها را همراه برداريد بعد فرمودند ما بآخرين
</p>
<p style="direction:rtl;">نقطهء منظور نزديک شده‌ايم حال که ميخواهيم وارد کربلای خودمان بشويم
</p>
<p style="direction:rtl;">بايد در نهايت انقطاع باشيم از شئون اين عالم پاک و مقدّس باشيم سپس
</p>
<p style="direction:rtl;">بسير خود ادامه دادند و به فاصلهء يکميدان مسافت بمقبرهء شيخ طبرسی
</p>
<p style="direction:rtl;">رسيدند شيخ طبرسی يکی از محدّثين و رُوات حديث، معروف است مردمی
</p>
<p style="direction:rtl;">که در آن اطراف مسکن و منزل داشتند بزيارت قبر او ميآمدند چون جناب
</p>
<p style="direction:rtl;">ملّا حسين بآن مقام رسيدند اين آيهء قرآن را تلاوت فرمودند " رَبِّ اَنزِلنِی
</p>
<p style="direction:rtl;">مُنزَلاً مُبَارَکاً وَ اَنتَ خَيرُ المُنزِلِينَ ". ( قرآن ٣١:٢٣)
</p>
<p style="direction:rtl;">خادم مقبرهء شيخ طبرسی شب قبل از وصول جناب باب الباب
</p>
<p style="direction:rtl;">و اصحاب بآن نقطه در عالم رؤيا مشاهده نمود که حضرت سيّد الشّهداء
</p>
<p style="direction:rtl;">عليه السّلام با هفتاد و دو نفر از اصحاب باوفای خود و جمعی ديگر از
</p>
<p style="direction:rtl;">پيروان بقلعهء شيخ تشريف آوردند و در آنجا منزل کردند و بجنگ و جهاد
</p>
<p style="direction:rtl;">مشغول شدند دشمنان زياديرا که از هر طرف مهاجم بودند با شجاعت
</p>
<p style="direction:rtl;">فوق العادّه‌ای در هم شکسته و با فتح و فيروزی همعنان گشتند و حضرت
</p>
<p style="direction:rtl;">رسول اللّه (ص) نيز تشريف آورده و با اصحاب و حضرت سيّد الشّهداء
</p>
<p style="direction:rtl;">عليه السّلام بجهاد و محاربه پرداختند خادم مقبرهء شيخ روز بعد که جناب
</p>
<p style="direction:rtl;">ملّا حسين را ديد که بمقبرهء شيخ وارد شدند فوراً منتقل شد که اين همان
</p>
<p style="direction:rtl;">حضرت سيّد الشّهداء است که در رؤيا بهمين شکل و شمايل بخدمتش مشرّف
</p>
<p style="direction:rtl;">شده بی‌اختيار خود را بپای جناب ملّا حسين افکند و اظهار اخلاص نمود
</p>
<p style="direction:rtl;">جناب باب الباب خادم مزبور را پهلوی خود نشاندند و رؤيائيرا که ديده بود
</p>
<p style="direction:rtl;">شنيدند و باو فرمودند آنچه را در رؤيا مشاهده نموده ای بزودی واقع
</p>
<p style="direction:rtl;">خواهد شد و با چشم خود همهء آن حوادث عظيمه را مشاهده خواهی نمود
</p>
<p style="direction:rtl;">خادم مقبرهء شيخ بموهبت عظيمی سرافراز شد زيرا جزو اصحاب قلعه
</p>
<p style="direction:rtl;">محسوب و در قلعه بدرجهء شهادت رسيد.
</p>
<p style="direction:rtl;">ص ٣١٠
</p>
<p style="direction:rtl;">ورود اصحاب بمقبرهء شيخ روز چهاردهم ذی القعده بود جناب باب الباب
</p>
<p style="direction:rtl;">بميرزا محمّد باقر قاينی که خانهء خود را در مشهد وقف تبليغ امر کرده بود
</p>
<p style="direction:rtl;">و جزو همراهان ايشان محسوب بود تعليمات لازمه را بيان فرمودند و باو
</p>
<p style="direction:rtl;">دستور دادند که مقبرهء شيخ را بشکل قلعهء محکمی برای دفاع در آورد او
</p>
<p style="direction:rtl;">نيز مطابق دستور بکار مشغول شد.
</p>
<p style="direction:rtl;">هنگام غروب آفتاب دسته‌ای از سواران از ميان جنگل اطراف مقبرهء
</p>
<p style="direction:rtl;">شيخ را احاطه کرده و فرياد برآوردند ما اهل قاديکلا هستيم برای
</p>
<p style="direction:rtl;">خونخواهی خسرو آمده‌ايم تا همهء شما را از دم شمشير نگذرانيم از اينجا
</p>
<p style="direction:rtl;">نخواهيم رفت اصحاب ناچار برای دفاع شمشيرها را از نيام کشيدند و با
</p>
<p style="direction:rtl;">فريادهای يا صاحب الزّمان بآن مردم خونخوار که بسختی هجوم کرده بودند
</p>
<p style="direction:rtl;">حمله کردند دشمنان فرار نمودند فرياد اصحاب بقدری شديد و مؤثّر بود که
</p>
<p style="direction:rtl;">مهاجمين آنقدرها نتوانستند پايداری کنند و فوراً همهء آنها ناپديد شدند
</p>
<p style="direction:rtl;">رئيس اصحاب در اين حمله ميرزا محمّد تقی جوينی قاتل خسرو بود
</p>
<p style="direction:rtl;">اصحاب برای اينکه مبادا مهاجمين دوباره هجوم کنند آنها را تعقيب کرده
</p>
<p style="direction:rtl;">تا قتل عامّ نمايند همانطور که دنبال فراريها ميرفتند بقريه‌ای رسيدند
</p>
<p style="direction:rtl;">خيال کردند که آن قريه قاديکلا است اهل آن قريه که اصحاب را ديدند رو
</p>
<p style="direction:rtl;">بفرار نهادند در اين بين غفلتاً مادر نظر خان که صاحب آن قريه بود کشته
</p>
<p style="direction:rtl;">شد صدای شيون زنها بلند شد که فرياد ميکردند چرا ما را ميکشيد ما که با
</p>
<p style="direction:rtl;">مردم قاديکلا همدست نيستيم ميرزا محمّد تقی جوينی که اين سخنان را
</p>
<p style="direction:rtl;">شنيد دانست که اينجا قاديکلا نيست و جای ديگری است که متعلّق به
</p>
<p style="direction:rtl;">نظرخان است چون باين اشتباه پی برد و دانست که اصحاب بواسطهء اين
</p>
<p style="direction:rtl;">اشتباه مصدر قتل شده‌اند امر کرد دست از کشتار بدارند و با حالت حزن
</p>
<p style="direction:rtl;">و اندوه بمردم گفت ما خيال کرديم اينجا قاديکلاست ابداً قصد ما اين نبود
</p>
<p style="direction:rtl;">که برجال و نساء اذيّتی برسانيم مقصود ما آن بود که مهاجمين قاديکلا را
</p>
<p style="direction:rtl;">ص ٣١١
</p>
<p style="direction:rtl;">متفرّق کنيم زيرا آنها بما حمله کردند و ميخواستند همهء ما را بقتل
</p>
<p style="direction:rtl;">برسانند چون مقصود و منظور ما اذيّت بشماها نبود و باشتباه آنچه پيش
</p>
<p style="direction:rtl;">آمد پيش آمد لهذا معذرت ميخواهيم نظرخان که در منزل خود پنهان شده
</p>
<p style="direction:rtl;">بود پس از استماع جريانات دانست که ميرزا محمّد تقی و اصحابش راست
</p>
<p style="direction:rtl;">ميگويند هر چند از کشته شدن مادرش خيلی متأثّر بود معذلک فوراً از
</p>
<p style="direction:rtl;">منزل بيرون آمد و ميرزا محمّد تقی را بمنزل خود دعوت کرد از او
</p>
<p style="direction:rtl;">درخواست نمود که او را بحضور جناب باب الباب ببرد و گفت من نهايت
</p>
<p style="direction:rtl;">ميل را دارم از حقيقت اين امر عظيمی که اينطور پيروان شجاع و بيباک
</p>
<p style="direction:rtl;">و جانفشان تربيت کرده و ايجاد نموده مطّلع شوم.
</p>
<p style="direction:rtl;">هنگام فجر ميرزا محمّد تقی با نظرخان بمقبرهء شيخ رسيدند جناب
</p>
<p style="direction:rtl;">باب الباب بادای نماز صبح مشغول بودند و اصحاب بايشان اقتدا ميکردند
</p>
<p style="direction:rtl;">نظرخان از مشاهدهء اين معنی بقدری مسرور شد که بی‌اختيار با اصحاب
</p>
<p style="direction:rtl;">بادای صلوة پرداخت و آنچه را آنها ميخواندند او هم ميخواند بعد از نماز
</p>
<p style="direction:rtl;">واقعهء کشته شدن مادر نظرخان و ساير مطالب را بحضور باب الباب عرضه
</p>
<p style="direction:rtl;">داشتند جناب باب الباب با عباراتی فصيح در نهايت مهربانی بنظرخان
</p>
<p style="direction:rtl;">ص ٣١٢
</p>
<p style="direction:rtl;">تسليت فرمودند و تأثّر خود را از
</p>
<p style="direction:rtl;">اين پيش آمد اظهار کردند و باو
</p>
<p style="direction:rtl;">گفتند خدا شاهد است مقصود ما
</p>
<p style="direction:rtl;">اين نبوده و نيست که بکسی اذيّت
</p>
<p style="direction:rtl;">برسانيم مقصود اصلی آن بود که از
</p>
<p style="direction:rtl;">خود دفاع کنيم و هجوم کنندگان را
</p>
<p style="direction:rtl;">متفرّق سازيم سپس جناب ملّا حسين
</p>
<p style="direction:rtl;">هجوم اهالی بار فروش و وقايع
</p>
<p style="direction:rtl;">کاروانسرای سبزه ميدان و داستان
</p>
<p style="direction:rtl;">خيانت خسرو و همراهانش را
</p>
<p style="direction:rtl;">مفصّلاً برای نظرخان حکايت کردند و
</p>
<p style="direction:rtl;">در خاتمه از کشته شدن مادر نظر
</p>
<p style="direction:rtl;">خان اظهار تأثّر و حزن فرمودند
</p>
<p style="direction:rtl;">ساير اصحاب نيز او را تسليت دادند
</p>
<p style="direction:rtl;">نظر خان عرض کرد ازبابت کشته
</p>
<p style="direction:rtl;">شدن مادر من کدورتی و اندوهی
</p>
<p style="direction:rtl;">بخود راه ندهيد ايکاش صد فرزند
</p>
<p style="direction:rtl;">ميداشتم و همه را در جلو شما و در
</p>
<p style="direction:rtl;">راه حضرت صاحب الزّمان قربانی
</p>
<p style="direction:rtl;">ميکردم جناب ملّا حسين با نهايت
</p>
<p style="direction:rtl;">محبّت و در عين حال با کمال خضوع با او رفتار کرده و باو فرمودند
</p>
<p style="direction:rtl;">شما بمنزل خود مراجعت کنيد و آنچه ميتوانيد برای ما آذوقه تهيّه کنيد
</p>
<p style="direction:rtl;">و بفرستيد.
</p>
<p style="direction:rtl;">جناب ملّا حسين چنانکه سابق گفتيم اصحاب را قبل از همه چيز
</p>
<p style="direction:rtl;">ص ٣١٣
</p>
<p style="direction:rtl;">ببنای قلعهء محکمی که خود ايشان با دست خويش نقشه‌اش را تعيين و
</p>
<p style="direction:rtl;">روی زمين تا جائيکه بايد جزو قلعه باشد خط کشيده بودند وادار کردند و
</p>
<p style="direction:rtl;">بآنها تأکيد نمودند که هر چه زودتر آن بنا را تمام کنند برای انجام اين
</p>
<p style="direction:rtl;">منظور اصحاب را بدسته‌های متعدّد تقسيم و بهر دسته‌ای کار مخصوصی
</p>
<p style="direction:rtl;">رجوع شده بود در بين اشتغال اصحاب بتحکيم قلعه چند مرتبه از قرای
</p>
<p style="direction:rtl;">مجاور دشمنان باصحاب حمله کردند و جميعاً با ترس و خوف شديد از
</p>
<p style="direction:rtl;">مقابل اصحاب باب الباب فرار نمودند سبب هجوم دشمنان از اطراف افساد
</p>
<p style="direction:rtl;">و تحريک سعيد العلمأ بود پيروان باوفای جناب باب الباب با کمال
</p>
<p style="direction:rtl;">شجاعت دفاع مينمودند و هجوم اعدا آنان را از انجام عمل باز نميداشت
</p>
<p style="direction:rtl;">همهء دشمنان را خوف و بيم فرا گرفته بود از هر طرف حمله ميکردند
</p>
<p style="direction:rtl;">شکست ميخوردند.
</p>
<p style="direction:rtl;">جناب ملّا حسين بعد از تمام شدن بنا ترتيبات لازمه را برای استحکام
</p>
<p style="direction:rtl;">ص ٣١٤
</p>
<p style="direction:rtl;">حصار که بتواند در مقابل حوادث مقاومت کند مهيّا داشتند و آنچه
</p>
<p style="direction:rtl;">لازم بود فراهم کردند بمحض اينکه بنا تمام شد شيخ ابو تراب اشتهاردی بقلعه
</p>
<p style="direction:rtl;">وارد شد و بجناب ملّا حسين عرض کرد که حضرت بهاءاللّه وارد قريهء
</p>
<p style="direction:rtl;">نظرخان شده‌اند و بمن امر فرمودند که خدمت شما بيايم و بشما بگويم که
</p>
<p style="direction:rtl;">همه امشب مهمان حضرت بهاءاللّه هستيد وقت غروب خود ايشان بقلعه
</p>
<p style="direction:rtl;">تشريف خواهند آورد.
</p>
<p style="direction:rtl;">نبيل ميگويد: ملّا ميرزا محمّد فروغی برای من حکايت کرد که چون
</p>
<p style="direction:rtl;">شيخ ابو تراب خبر تشريف آوردن حضرت بهاءاللّه را بجناب ملّا حسين داد
</p>
<p style="direction:rtl;">ايشان بقدری مسرور شدند که مزيدی بر آن متصوّر نيست فوراً بجميع
</p>
<p style="direction:rtl;">اصحاب اعلان فرمودند که خود را برای تشرّف بحضور مبارک آماده سازند
</p>
<p style="direction:rtl;">و بتهيّهء وسايل پذيرائی مشغول شوند اصحاب بجارو کردن و آب پاشيدن
</p>
<p style="direction:rtl;">مشغول شدند خود جناب باب الباب هم در آب پاشی و جاروب کشی با
</p>
<p style="direction:rtl;">اصحاب شرکت ميفرمودند و نهايت دقّت را در تهيّهء وسايل لازمه برای
</p>
<p style="direction:rtl;">پذيرائی از مهمان بزرگوار خود داشتند همه حاضر و مهيّا بودند بمحض
</p>
<p style="direction:rtl;">اينکه جناب باب الباب مشاهده کرد که حضرت بهاءاللّه با نظرخان تشريف
</p>
<p style="direction:rtl;">ميآورند بحضور مبارک رفتند و با کمال محبّت مراسم تحيّت بجای
</p>
<p style="direction:rtl;">آوردند و ايشان را بمحلّی که برای ورودشان معيّن شده بود وارد ساختند
</p>
<p style="direction:rtl;">ما در آن ايّام از عظمت مقام حضرت بهاءاللّه بيخبر بوديم آنچه را
</p>
<p style="direction:rtl;">ملّا حسين مشاهده ميکرد و ميديد ما نميديديم نميدانستيم چرا ملّا حسين از
</p>
<p style="direction:rtl;">ايشان اين همه احترام ميکند فرح و سرور باب الباب در حين تشرّف بحضور
</p>
<p style="direction:rtl;">مبارک باندازه‌ای بود که سر تا پا محو هيکل مبارک بود مثل اينکه از
</p>
<p style="direction:rtl;">بودن ما در آنجا بکلّی بيخبر باشد چشمش را بصورت هيکل مبارک دوخته
</p>
<p style="direction:rtl;">بود و بهيچ طرف نظر نميکرد ما همه پهلوی او ايستاده بوديم و منتظر بوديم
</p>
<p style="direction:rtl;">که بما اجازه بدهد بنشينيم و لکن او از همه جا بيخبر و بکلّی ما را فراموش
</p>
<p style="direction:rtl;">ص ٣١٥
</p>
<p style="direction:rtl;">کرده بود که بما اجازه نشستن بدهد بالاخره حضرت بهاءاللّه بما اجازه دادند.
</p>
<p style="direction:rtl;">سِحر بيان حضرت بهاءاللّه بی‌اندازه در جميع ما مؤثّر واقع شده بود با
</p>
<p style="direction:rtl;">آنکه هيچ يک از ما در آن اوقات عارف بعظمت مقام آن حضرت نبوديم
</p>
<p style="direction:rtl;">حضرت بهاءاللّه قلعه را با کمال دقّت بازديد فرمودند و در اطراف قلعه سير
</p>
<p style="direction:rtl;">کردند عنايت بسيار نسبت بملّا حسين اظهار داشتند و اموری را که سبب
</p>
<p style="direction:rtl;">سلامتی و صلاح اصحاب بود و از مسائل لازمهء حياتی آن گروه شمرده
</p>
<p style="direction:rtl;">ميشد برای ملّا حسين بيان فرمودند از جمله فرمودند که وسائل از هر حيث
</p>
<p style="direction:rtl;">فراهم شده فقط يک نقص برای اين قلعه موجود است اگر آنهم کامل شود
</p>
<p style="direction:rtl;">کار از هر حيث کامل و تمام است و آن عدم حضور جناب قدّوس در قلعه
</p>
<p style="direction:rtl;">است ملّا مهدی خوئی را با شش نفر ديگر بساری بفرستيد که برود و بميرزا
</p>
<p style="direction:rtl;">محمّد تقی بگويند حضرت قدّوس را بآنها تسليم کند مطمئنّ باشيد که
</p>
<p style="direction:rtl;">خداوند وسيله‌ای ايجاد ميکند که ميرزا محمّد تقی اسير خود را فوراً
</p>
<p style="direction:rtl;">باصحاب تسليم خواهد کرد بعد باصحاب فرمودند بايد در جميع موارد
</p>
<p style="direction:rtl;">صابر باشيد و بارادهء الهی تسليم شويد انشاء اللّه منهم بقلعه خواهم آمد
</p>
<p style="direction:rtl;">و بشما مساعدت خواهم نمود خداوند شما را انتخاب فرموده که طليعهء
</p>
<p style="direction:rtl;">لشکريان او باشيد دين او را در جهان تأسيس کنيد شما جنود الهی هستيد
</p>
<p style="direction:rtl;">که دربارهء شما فرموده " إنّ جُندَنا لَهُم الغالِبُونَ " ( قرآن ١٧٤:٣٧)
</p>
<p style="direction:rtl;">هر چه پيش آيد يقين بدانيد که نصرت و ظفر مخصوص شماست پس از آن با
</p>
<p style="direction:rtl;">اصحاب وداع فرموده همه را بخدا سپردند و با نظر خان و شيخ ابو تراب
</p>
<p style="direction:rtl;">بقريهء نظرخان مراجعت کردند سپس از راه نور بطهران برگشتند.
</p>
<p style="direction:rtl;">جناب ملّا حسين باجرای دستورات حضرت بهاءاللّه مشغول شدند
</p>
<p style="direction:rtl;">ملّا مهدی خوئی را با شش نفر از اصحاب بساری فرستادند تا جناب قدّوس
</p>
<p style="direction:rtl;">را که در ساری محبوس ميرزا محمّد تقی بودند آزاد ساخته با خود بقلعه
</p>
<p style="direction:rtl;">بياورند ميرزا محمّد تقی در تسليم اسير خويش مقاومتی نکرد بمحض
</p>
<p style="direction:rtl;">ص ٣١٦
</p>
<p style="direction:rtl;">شنيدن پيغام، جناب قدّوس را باصحاب تسليم نمود و گفت ايشان مهمان
</p>
<p style="direction:rtl;">محترم من بودند، منزل من منزل خود ايشان است هيچوقت محبوس
</p>
<p style="direction:rtl;">نبوده‌اند که من ايشان را رها کنم اختيار با خود ايشان است ميخواهند
</p>
<p style="direction:rtl;">بمانند ميخواهند بروند هر طور ميخواهند رفتار کنند اگر ميخواهند بروند
</p>
<p style="direction:rtl;">من خودم هم حاضرم که در خدمت ايشان بهر جا که ميروند همراه باشم.
</p>
<p style="direction:rtl;">جناب ملّا حسين باصحاب قلعه فرمودند حضرت قدّوس بزودی تشريف
</p>
<p style="direction:rtl;">خواهند آورد شما بايد همان احترامی را که بحضرت باب ميکنيد دربارهء
</p>
<p style="direction:rtl;">حضرت قدّوس مراعات کنيد من کوچکترين بندگان حضرت قدّوس هستم
</p>
<p style="direction:rtl;">هر چه را او بفرمايد بدون تردّد بايد اطاعت کنيد اگر اطاعت نکنيد يا اجرای
</p>
<p style="direction:rtl;">فرمايش او را بتأخير بيندازيد بر خلاف ديانت رفتار کرده‌ايد هيچيک از
</p>
<p style="direction:rtl;">شما نبايد در حضور او حاضر شويد مگر اينکه شما را احضار کند بميل
</p>
<p style="direction:rtl;">خود هيچوقت رفتار نکنيد ببينيد ميل جناب قدّوس چيست همانطور
</p>
<p style="direction:rtl;">رفتار کنيد برای بوسيدن دست و پای جناب قدّوس اقدام نکنيد زيرا قلب
</p>
<p style="direction:rtl;">پاک و طاهر او اينگونه رفتارها را دوست ندارد بايد با ايشان طوری رفتار
</p>
<p style="direction:rtl;">کنيد که اسباب سر افرازی من باشد همه مطيع او باشيد هر کس از نصيحت
</p>
<p style="direction:rtl;">من سر پيچی کند و آنچه را که گفتم در ظاهر و باطن اجرا نکند
</p>
<p style="direction:rtl;">بسخت‌ترين عذاب مبتلا خواهد شد.
</p>
<p style="direction:rtl;">حضرت قدّوس در منزل ميرزا محمّد تقی که بزرگترين علمای ساری
</p>
<p style="direction:rtl;">و از اقربای جناب قدّوس بودند مدّت ٩٥ روز محبوس بودند مجتهد با کمال
</p>
<p style="direction:rtl;">احترام نسبت بقدّوس رفتار ميکرد بعضی از اصحاب که واقعهء بدشت را
</p>
<p style="direction:rtl;">ديده بودند وقتی برای ملاقات قدّوس بمنزل مجتهد ميآمدند مجتهد مانع
</p>
<p style="direction:rtl;">ملاقات آنها با جناب قدّوس نميشد ولی جناب قدّوس بهيچيک از اصحاب
</p>
<p style="direction:rtl;">اجازه نميدادند که در ساری بمانند و بهر يک از اصحاب امر ميکردند که در
</p>
<p style="direction:rtl;">ظلّ علم سياه جناب ملّا حسين درآيند اين علم سياه همان بود که حضرت
</p>
<p style="direction:rtl;">ص ٣١٧
</p>
<p style="direction:rtl;">رسول ( ص ) دربارهء آن خطاب بمسلمين فرموده‌اند هر وقت ديديد علمهای
</p>
<p style="direction:rtl;">سياه از طرف خراسان مرتفع شد بشتابيد اگر چه با سينه روی برف هم شده
</p>
<p style="direction:rtl;">برويد تا در ظلّ آن رايات درآئيد زيرا علم سياه که از خراسان برافراشته
</p>
<p style="direction:rtl;">ميشود مبشّر بظهور مهدی است اين علم سياه بامر حضرت باب بوسيلهء
</p>
<p style="direction:rtl;">جناب ملّا حسين باسم قدّوس مرتفع شد و از مشهد تا قلعهء شيخ طبرسی
</p>
<p style="direction:rtl;">اين رايت مقدّسه موّاج بود و از اوّل ماه شعبان هزار و دويست و شصت و
</p>
<p style="direction:rtl;">چهار هجری تا آخر جمادی الثانی سال هزار و دويست و شصت و پنج هجری
</p>
<p style="direction:rtl;">يعنی مدّت يازده ماه اين رايت مقدّسه که علامت سلطنت آسمانی بود در
</p>
<p style="direction:rtl;">روی سر اصحاب شجاع و از جان گذشته پيوسته موج ميزد و بآنها ميگفت
</p>
<p style="direction:rtl;">" چشم از اين دنيا و شئون آن بپوشيد و بنصرت امر الهی قيام کنيد ."
</p>
<p style="direction:rtl;">جناب قدّوس در دورهء اقامت خود در ساری نهايت سعی و کوشش را
</p>
<p style="direction:rtl;">ص ٣١٨
</p>
<p style="direction:rtl;">مبذول داشتند که ميرزا محمّد تقی مجتهد را بحقيقت امر الهی آشنا کنند
</p>
<p style="direction:rtl;">از هر دری سخنی می‌پيوستند و با کمال مهر و محبّت با جملات شيرين
</p>
<p style="direction:rtl;">و نرم امور حقيقيّهء متعلّق بدعوت حضرت باب را برای مجتهد توضيح می
</p>
<p style="direction:rtl;">فرمودند مجتهد باطناً نسبت بجناب قدّوس بنظر احترام مينگريست
</p>
<p style="direction:rtl;">و مردم ساری را از اذيّت و آزارجناب قدّوس ممانعت ميکرد و اشخاصی را
</p>
<p style="direction:rtl;">که نسبت بقدّوس ميخواستند اذيّتی بنمايند توبيخ و سرزنش مينمود ولی
</p>
<p style="direction:rtl;">اين رفتار او باختيار خودش نبود مثل اينکه قوّهء باطنيّه‌ای او را باين کار
</p>
<p style="direction:rtl;">واميداشت زيرا مجتهد نسبت به پيروان حضرت باب دشمنی شديدی
</p>
<p style="direction:rtl;">داشت و اين دشمنی را آخر الامر بروز داد و اصرار کرد که جميع پيروان
</p>
<p style="direction:rtl;">باب را از بين ببرند.
</p>
<p style="direction:rtl;">بهر حال اصحاب قلعه چون مژدهء تشريف فرمائی قدّوس را بقلعه
</p>
<p style="direction:rtl;">شنيدند بجوش و خروش آمدند جناب قدّوس چون نزديک قلعه رسيدند
</p>
<p style="direction:rtl;">يکنفر را بقلعه فرستادند که ورود ايشانرا باصحاب اعلان کند اين مژده
</p>
<p style="direction:rtl;">قوای اصحاب را تجديد کرد جناب ملّا حسين با شور و نشاط شديدی
</p>
<p style="direction:rtl;">بهمراهی صد نفر از اصحاب به پيشباز قدّوس رفتند اين صد نفر هر کدام
</p>
<p style="direction:rtl;">دو شمع در دو دست خود گرفتند جناب ملّا حسين بشخصه آن شمع ها را
</p>
<p style="direction:rtl;">روشن کردند و باصحاب فرمودند به پيشباز قدّوس بروند روشنائی شمعها
</p>
<p style="direction:rtl;">تاريکی شب را از بين برد در وسط جنگل مازندران چشم اصحاب به طلعت
</p>
<p style="direction:rtl;">قدّوس افتاد با کمال اشتياق بحضورش شتافتند اطراف اسب قدّوس حلقه
</p>
<p style="direction:rtl;">زدند و اظهار خضوع و عبوديّت نمودند همان طور که شمعها را در دست
</p>
<p style="direction:rtl;">داشتند از دنبال قدّوس روان شدند همهء اصحاب پياده بودند تا بقلعه
</p>
<p style="direction:rtl;">رسيدند جناب قدّوس در بين اصحاب مانند ماه در بين ستارگان
</p>
<p style="direction:rtl;">ميدرخشيدند اصحاب در ضمن سير، اشعار ميخواندند، بمدح و تمجيد لب
</p>
<p style="direction:rtl;">ميگشودند و همه با هم با کمال فرح و نشاط جملهء " سُبّوحُ قُدّوس ربّنا
</p>
<p style="direction:rtl;">ص ٣١٩
</p>
<p style="direction:rtl;">و ربّ الملائکة و الرّوح " را بصدای بلند تکرار ميکردند جناب ملّا حسين
</p>
<p style="direction:rtl;">قبل از همه اين جمله را ميفرمودند و سايرين جواب ميدادند صدای اصحاب از
</p>
<p style="direction:rtl;">ميان جنگل منعکس ميشد همينطور سير ميکردند تا بقلعه رسيدند جناب
</p>
<p style="direction:rtl;">قدّوس پياده شدند تکيه بضريح مقبرهء طبرسی کرده فرمودند
</p>
<p style="direction:rtl;">" بقيّةُ اللّهِ خيرٌ لکم إن کنتم مؤمِنينَ " (قرآن ٨٩:١١) اوّل بيان جناب قدّوس
</p>
<p style="direction:rtl;">بتلاوت همين آيه شروع شد و آنچه را که حضرت رسول (ص) بشارت
</p>
<p style="direction:rtl;">داده بودند در اين مقام مصداقش کاملاً ظاهر شد زيرا حديثی هست که
</p>
<p style="direction:rtl;">حضرت رسول ( ص ) فرمودند وقتی که مهدی ظهور ميکند پشت خودش را
</p>
<p style="direction:rtl;">به قلعه ميدهد و بسيصد و سيزده نفر از اصحابش که دورش حلقه زده‌اند می
</p>
<p style="direction:rtl;">فرمايد " بقيّة اللّهِ خيرٌ لکُم إن کُنْتُم
</p>
<p style="direction:rtl;">مُؤمِنينَ " ( قرآن ٨٩:١١).
</p>
<p style="direction:rtl;">مقصود جناب قدّوس از بقيّة اللّه
</p>
<p style="direction:rtl;">حضرت بهاءاللّه بودند جناب
</p>
<p style="direction:rtl;">ميرزا محمّد فروغی ميفرمود که:
</p>
<p style="direction:rtl;">من در آن هنگام حاضر بودم وقتی
</p>
<p style="direction:rtl;">که قدّوس پياده شدند و پشت
</p>
<p style="direction:rtl;">بضريح شيخ طبرسی دادند آيهء
</p>
<p style="direction:rtl;">مزبور قرآن را خواندند بعد اسم
</p>
<p style="direction:rtl;">حضرت بهاءاللّه را بردند آنگاه
</p>
<p style="direction:rtl;">بملّا حسين توجّه فرموده و از ايشان
</p>
<p style="direction:rtl;">دربارهء حضرت بهاءاللّه جويا شدند
</p>
<p style="direction:rtl;">ملّا حسين عرض کردند که حضرت
</p>
<p style="direction:rtl;">بهاءاللّه فرمودند اگر خدا بخواهد
</p>
<p style="direction:rtl;">پيش از ماه محرّم بقلعه مراجعت
</p>
<p style="direction:rtl;">ص ٣٢٠
</p>
<p style="direction:rtl;">خواهم نمود مگر آنکه مشيّت الهی طور ديگر قرار گرفته باشد. پس از مدّت
</p>
<p style="direction:rtl;">قليلی جناب قدّوس چند خطبه بملّا حسين دادند و فرمودند آنها را برای
</p>
<p style="direction:rtl;">اصحاب قرائت نمايد خطبهء اوّل مخصوص حضرت باب بود خطبهء ثانی
</p>
<p style="direction:rtl;">مخصوص حضرت بهاءاللّه بود خطبهء سوّم دربارهء جناب طاهره بود ما از
</p>
<p style="direction:rtl;">ملّا حسين سؤال کرديم که در خطبهء دوّم اشاراتی دربارهء حضرت بهاءاللّه
</p>
<p style="direction:rtl;">وارد شده با اينکه ايشان در لباس اعيان هستند و لباس اهل علم را ندارند
</p>
<p style="direction:rtl;">اين سؤال ما بحضور جناب قدّوس معروض گشت ايشان فرمودند مطمئنّ
</p>
<p style="direction:rtl;">باشيد در وقت معيّن سرّ اين مسئله آشکار خواهد شد هيچيک از ما در آن
</p>
<p style="direction:rtl;">اوقات بمقام حضرت بهاءاللّه عارف نبود و بحقيقت اشارات وارده در
</p>
<p style="direction:rtl;">خطبه آگاه نبوديم هر يک از ما برای بيان معانی و دلالت اشارات آن خطبه،
</p>
<p style="direction:rtl;">خيالی ميکرديم من اغلب از جناب قدّوس غوامض احاديثی که راجع بقائم
</p>
<p style="direction:rtl;">موعود و مخصوص آن حضرت است مورد بحث قرار ميدادم و سؤال
</p>
<p style="direction:rtl;">ميکردم در ابتدا جناب قدّوس اظهاری نميفرمودند بالاخره مسئول مرا
</p>
<p style="direction:rtl;">اجابت کردند بطوری جواب ميفرمودند که جميع شکوک را از قلوب ما زايل
</p>
<p style="direction:rtl;">ميساختند از استماع آن جوابهای شافی و مقنع پيوسته احترام ما نسبت
</p>
<p style="direction:rtl;">بمقام قدّوس زيادتر ميشد يقين کرديم که آن بزرگوار افکار ما را ميخواند و
</p>
<p style="direction:rtl;">قادر است که اطمينان بما عطا کند اغلب اوقات ميديدم که شبها جناب
</p>
<p style="direction:rtl;">ملّا حسين در اطراف مکانيکه حضرت قدّوس خوابيده بود گردش ميکردند
</p>
<p style="direction:rtl;">نيمه‌های شب جناب ملّا حسين از اطاق خودشان بيرون ميآمدند و آهسته
</p>
<p style="direction:rtl;">بمحلّی که حضرت قدّوس خوابيده بودند توجّه ميکردند و جملهء سبّوحٌ قدّوسٌ
</p>
<p style="direction:rtl;">ربّنا و ربّ الملائکةِ و الرّوح را در آن احيان تکرار ميفرمودند من هرگز آن
</p>
<p style="direction:rtl;">شبها را فراموش نميکنم وقتيکه شبها من برای نماز و مناجات
</p>
<p style="direction:rtl;">برميخواستم جناب ملّا حسين آهسته بطرف من تشريف ميآوردند و در
</p>
<p style="direction:rtl;">گوش من ميفرمودند ميرزا محمّد عقل خود را از اين امور حيرت آور بپرداز و
</p>
<p style="direction:rtl;">ص ٣٢١
</p>
<p style="direction:rtl;">با کمال خلوص قلب برای خاطر خدا با من همراه شو تا جام شهادت را
</p>
<p style="direction:rtl;">بياشاميم آنوقت ميتوانی بفهمی که مقصود از سنهء ثمانين چيست در آن
</p>
<p style="direction:rtl;">سال بهترين امور و محبوب‌ ترين اشياء در جهان ظاهر خواهد شد و آشکار
</p>
<p style="direction:rtl;">خواهد گشت ولی اينک آن رمز بر تو پوشيده است.
</p>
<p style="direction:rtl;">باری چون جناب قدّوس بمقبرهء شيخ طبرسی ورود فرمودند بجناب
</p>
<p style="direction:rtl;">ملّا حسين امر کردند اصحاب را بشمارد ايشان يکايک مؤمنين حاضر را
</p>
<p style="direction:rtl;">شماره کردند جمعاً سيصد و دوازده نفر بودند وقتيکه ميخواستند تشريف
</p>
<p style="direction:rtl;">ببرند و شمارهء اصحابرا بحضور قدّوس عرض کنند ناگهان جوانی با
</p>
<p style="direction:rtl;">کمال سرعت پياده از طرف بار فروش بحضور ملّا حسين رسيد و دامن عبای
</p>
<p style="direction:rtl;">ايشانرا گرفت و درخواست کرد که جزو اصحاب محسوب فرمايند تا در
</p>
<p style="direction:rtl;">راه محبوب فدا شود جناب ملّا حسين قبول فرمودند و عدّهء اصحاب با آن
</p>
<p style="direction:rtl;">جوان سيصد و سيزده نفر شد وقتيکه قدّوس از عدّهء اصحاب باخبر شدند
</p>
<p style="direction:rtl;">فرمودند جميع آنچه را حضرت رسول اکرم صلواة اللّه عليه مخصوص
</p>
<p style="direction:rtl;">حضرت قائم موعود فرموده‌اند ظاهر و آشکار شد تا حجّت خداوند بر
</p>
<p style="direction:rtl;">پيشوايان دين که خود را عالم بتفسير شريعت اسلام ميدانند و خويش را
</p>
<p style="direction:rtl;">مفسّر احاديث ميشماردند کامل گردد.
</p>
<p style="direction:rtl;">در آن ايّام جناب قدّوس صبح و شامگاه ملّا حسين و وجوه اصحاب را
</p>
<p style="direction:rtl;">احضار ميفرمودند و امر ميکردند که از توقيعات حضرت باب تلاوت کند
</p>
<p style="direction:rtl;">خود قدّوس در ميدان جلو قلعه می نشستند و خواصّ اصحاب دور ايشان
</p>
<p style="direction:rtl;">حلقه ميزدند و ايشان باستماع بيانات مبارکهء حضرت باب ميپرداختند
</p>
<p style="direction:rtl;">و گاهی هم شرح و تفسير بعضی از بيانات را ذکر ميفرمودند.
</p>
<p style="direction:rtl;">تجديد حملهء دشمنان و هجوم ستمکارانهء آنان بهيچوجه از شجاعت
</p>
<p style="direction:rtl;">و پشتکار و اخلاص جناب قدّوس نميکاست هر خطر و مصيبتی را که پيش
</p>
<p style="direction:rtl;">ميآمد بی‌اهمّيّت ميشمردند بخود نميپرداختند و پيوسته حتّی در سخت
</p>
<p style="direction:rtl;">ص ٣٢٢
</p>
<p style="direction:rtl;">ترين حالات با محبوب خويش براز و نياز مشغول بودند در مدح مولای
</p>
<p style="direction:rtl;">محبوب خود مطالبی مينگاشتند و اصحاب قلعه را تشويق مينمودند در
</p>
<p style="direction:rtl;">هنگام هجوم دشمنان با کمال متانت و اطمينان بانجام اعمال خود مشغول
</p>
<p style="direction:rtl;">بودند از اطراف دشمنان خونخوار هجوم کرده و از هر طرف گلوله ميباريد
</p>
<p style="direction:rtl;">ولی جناب قدّوس در آن حين بمناجات و تضرّع پرداختند ميفرمود جان من
</p>
<p style="direction:rtl;">پيوسته با ياد تو همدم است ياد آوری نام تو ای محبوب من در هر موقع
</p>
<p style="direction:rtl;">غمگسار من است من چون اوّل کسی بودم که در راه محبّت تو در شهر
</p>
<p style="direction:rtl;">شيراز گرفتار رنج و بلا گرديدم افتخار ميکنم اميدوارم اوّل کسی باشم
</p>
<p style="direction:rtl;">که جان خود را در راه امر تو فدا کنم گاهی به اصحاب عراقی ميفرمودند
</p>
<p style="direction:rtl;">تا قسمتی از آيات قرآن تلاوت کنند در هنگام تلاوت آيات کاملاً گوش
</p>
<p style="direction:rtl;">ميدادند بعد تفسير آن آيات را ميفرمودند يکوقت از جمله آياتيکه در محضر
</p>
<p style="direction:rtl;">قدّوس از قرآن مجيد تلاوت شد اين آيهء مبارکه بود " وَ لَنَبْلُوَنّکُمْ بِشئٍ
</p>
<p style="direction:rtl;">مِنَ الخَوفِ و الجُوعِ و نَقْصِ مِنَ الأموالِ و الأنفُسِ و الثّمَراتِ و
</p>
<p style="direction:rtl;">بَشّرِالصّابِرينَ " (قرآن ١٥١:٢) جناب قدّوس فرمودند اين آيه اصلاً دربارهء
</p>
<p style="direction:rtl;">حضرت ايّوب و مصائبيکه باو وارد شده بود نازل گرديده ولی در اين ايّام
</p>
<p style="direction:rtl;">مصداق اين آيهء مبارکه ما هستيم عنقريب تمام اين آلام و مصائب برای ما
</p>
<p style="direction:rtl;">پيش خواهد آمد و بقدری خواهد بود که هر کس صابر نباشد قادر بر
</p>
<p style="direction:rtl;">تحمّل آن بليّات نخواهد بود.
</p>
<p style="direction:rtl;">در اوئل بعضی از اصحاب خيال ميکردند که احترام و تواضع
</p>
<p style="direction:rtl;">ملّا حسين نسبت بجناب قدّوس بواسطهء ايجاب مقتضای حال است و می‌پنداشتند
</p>
<p style="direction:rtl;">که قدّوس نسبت بملّا حسين مقام و مزيّتی ندارد اين خيالی بود که
</p>
<p style="direction:rtl;">در اوائل داشتند ولی بتدريج بطلان خيالشان برای آنها آشکار شد وقتيکه
</p>
<p style="direction:rtl;">بعلم جناب قدّوس و حکمت و متانت ايشان که از بياناتشان پيدا بود پی
</p>
<p style="direction:rtl;">بردند دانستند که مقامی رفيع و قوّه‌ای غريب دارد نوشتجات آن بزرگوار
</p>
<p style="direction:rtl;">ص ٣٢٣
</p>
<p style="direction:rtl;">و استقامتشان در بلايا ثابت کرد که احترام ملّا حسين نسبت بايشان ظاهری
</p>
<p style="direction:rtl;">نيست بلکه قلبی و واقعی است بتدريج عظمت مقام قدّوس برای اصحاب
</p>
<p style="direction:rtl;">بحدّی رسيد که او را شخص اوّل ميدانستند و در شأن و مقامشان برای
</p>
<p style="direction:rtl;">هيچ کس شکّ و شبهه‌ای باقی نماند.
</p>
<p style="direction:rtl;">جناب قدّوس در اوقاتيکه در شهر ساری محبوس بودند بنا بخواهش
</p>
<p style="direction:rtl;">ميرزا محمّد تقی تفسيری بسورهء توحيد نگاشتند و در شرح صاد کلمهء
</p>
<p style="direction:rtl;">( الصّمد ) سه برابر قرآن مرقوم فرموده بودند ميرزا محمّد تقی وقتيکه
</p>
<p style="direction:rtl;">اين بيان عالی و کامل را از ايشان ديد و آن تفسير را مشاهده کرد بمقام بلند
</p>
<p style="direction:rtl;">ايشان پی برد و بر احترامش افزود ولی در اواخر بسعيد العلمأ پيوست
</p>
<p style="direction:rtl;">و در قتل عامّ اصحاب قلعه با او همرأی شد تفسير صاد در ساری تمام نشده
</p>
<p style="direction:rtl;">بود جناب قدّوس در قلعهء طبرسی بنگارش باقی آن مشغول بودند و با وجود
</p>
<p style="direction:rtl;">هجوم دشمنان و کثرت گرفتاری تفسير صاد را بآخر رساندند تتمّهء آن
</p>
<p style="direction:rtl;">بقدر تفسيری بود که در ساری مرقوم فرموده بودند انشای سريع و کلمات
</p>
<p style="direction:rtl;">محکم و کشف رموز و اظهار حقايق مکنونه که در نوشتجات جناب قدّوس
</p>
<p style="direction:rtl;">بود باعث شگفتی اصحاب گرديد بدرجه‌ايکه رياست بالاستحقاق را
</p>
<p style="direction:rtl;">مخصوص او ميدانستند هر روز جناب ملّا حسين مقداری از نوشتجات
</p>
<p style="direction:rtl;">قدّوس را برای اصحاب ميآوردند و آنها هم با کمال شوق آنها را
</p>
<p style="direction:rtl;">ميخواندند.
</p>
<p style="direction:rtl;">بنای قلعه کامل شد لوازم دفاع از هر جهت فراهم گرديد اين مسئله بر
</p>
<p style="direction:rtl;">شجاعت اصحاب و خوف و بيم مردميکه در مجاور قلعه بودند افزود
</p>
<p style="direction:rtl;">اشخاص مختلف اغلب ميآمدند و اجازه ميخواستند که وارد قلعه شوند يا
</p>
<p style="direction:rtl;">برای اينکه اطّلاعی حاصل کنند يا غرضهای ديگری داشتند يا ميخواستند
</p>
<p style="direction:rtl;">ارادت خود را اظهار کنند همه متعجّب بودند که چطور باين سرعت بنای
</p>
<p style="direction:rtl;">قلعه اين طور فراهم شد وقتيکه جناب قدّوس از شمارهء اصحاب مطّلع شدند
</p>
<p style="direction:rtl;">ص ٣٢٤
</p>
<p style="direction:rtl;">امر کردند که ديگر هيچ کس را بقلعه راه ندهند اشخاسی که قبلاً وارد قلعه
</p>
<p style="direction:rtl;">شده بودند و اوضاع را ديده بودند برای آنها که نديده بودند نقل کردند اين
</p>
<p style="direction:rtl;">مطلب باصطلاح دهان بدهان نقل شد تا بگوش سعيد العلمأ رسيد آتش
</p>
<p style="direction:rtl;">بغض و حسد در قلبش شعله ور شد فرمان داد که هيچ کس نبايد بقلعهء
</p>
<p style="direction:rtl;">اصحاب نزديک شود و گفت همه بايد با ملّا حسين قطع رابطه کنيد اصحاب
</p>
<p style="direction:rtl;">قلعه را که سبب بنای قلعه بودند تکفير کرد ولی مردم گوش بحرفهای
</p>
<p style="direction:rtl;">سعيد العلمأ نميدادند بعضی از نفوس در حدود امکان با اصحاب بيگناه
</p>
<p style="direction:rtl;">مساعدت ميکردند مشکلات و شدائد برای اصحاب بطوری پيش آمد که برای
</p>
<p style="direction:rtl;">بدست آوردن ضروريّات زندگانی دچار سختی شدند ليکن هر وقت که بقول
</p>
<p style="direction:rtl;">مردم کاردشان به استخوان ميرسيد غفلتاً نصرت الهی شامل حالشان
</p>
<p style="direction:rtl;">ميشد و از جائيکه انتظار نداشتند بآنها کمک ميرسيد عنايت الهی پيوسته
</p>
<p style="direction:rtl;">اصحاب را از تنگی و فشار نجات ميداد.
</p>
<p style="direction:rtl;">سعيد العلمأ از اين پيش آمدها خيلی بر آشفت و آتش غضب آن
</p>
<p style="direction:rtl;">ستمکار سنگين دل بدرجه‌ای زبانه کشيد که نامه‌ای مفصّل بناصرالدّين
</p>
<p style="direction:rtl;">شاه نوشت ناصرالدّين شاه تازه بتخت نشسته بود سعيد العلمأ در نامهء
</p>
<p style="direction:rtl;">خود بشاه چنين وانمود کرد که اجتماع اصحاب در قلعه، سلطنت شاه
</p>
<p style="direction:rtl;">و مملکت را تهديد ميکند از جمله نوشت بابيهای بيمقدار رايت فتنه
</p>
<p style="direction:rtl;">و آشوب بر افراشته و بر انهدام بنيان سلطنت شما همّت گماشته‌اند
</p>
<p style="direction:rtl;">پيشرفت آنها باندازه‌ايستکه عدّهء زيادی از دهات اطراف و مجاور قلعه
</p>
<p style="direction:rtl;">بآنها پيوسته و در ظلّ لوای آنها در آمده‌اند و قسم ياد کرده‌اند که از روش
</p>
<p style="direction:rtl;">آنان پيروی کنند برای خود قلعه‌ای ساخته‌اند و خندقی کنده‌اند تا بتوانند
</p>
<p style="direction:rtl;">بمحاربهء شما بپردازند و در مقابل قوای سلطنت مقاومت کنند اين فرقه
</p>
<p style="direction:rtl;">چنان عنادی دارند که همّت گماشته‌اند تاج پادشاهی را که از اجداد
</p>
<p style="direction:rtl;">بزرگوار بشما رسيده از شما بگيرند و مقام بلند سلطنت را پست سازند
</p>
<p style="direction:rtl;">ص ٣٢٥
</p>
<p style="direction:rtl;">يقين بدانيد که جز نابود ساختن پيروان اين کيش مبغوض راه ديگری برای
</p>
<p style="direction:rtl;">استحکام اساس سلطنت شما وجود ندارد اگر بمحو اين طايفه قيام کنيد
</p>
<p style="direction:rtl;">مردم اين مملکت عظمت شما را خاضع شوند و احکام شما را اطاعت کنند
</p>
<p style="direction:rtl;">و تاج سلطنت شما با گوهر افتخار ابدی مزيّن گردد ولی اگر در محو آنها
</p>
<p style="direction:rtl;">کوتاهی شود و در برانداختن اين کيش سهل انگاری بميان آيد يقين دارم
</p>
<p style="direction:rtl;">و شما را تحذير ميکنم که بزودی روزی خواهد رسيد و زمانی خواهد آمد
</p>
<p style="direction:rtl;">که نه تنها مردم مازندران بلکه جميع ايرانيان در سر تا سر مملکت در ظلّ
</p>
<p style="direction:rtl;">رايت آنان در خواهند آمد و بسلطنت شما و قوّت و قدرت شما نظری
</p>
<p style="direction:rtl;">نخواهند داشت.
</p>
<p style="direction:rtl;">ناصر الدّين شاه که تازه بتخت نشسته بود چون دربارهء امور مملکت
</p>
<p style="direction:rtl;">مهارتی نداشت رفع اين مشکل و حلّ اين موضوع را برؤسای لشکر
</p>
<p style="direction:rtl;">مازندران که در محضرش حاضر بودند واگذار کرد و بآنها دستور داد که
</p>
<p style="direction:rtl;">برای رفع اين غائله و محو اين جماعتی که صفای مملکت را بکدورت تبديل
</p>
<p style="direction:rtl;">کرده‌اند آنچه را صلاح ميدانند انجام دهند. حاجی مصطفی خان ترکمان
</p>
<p style="direction:rtl;">بشاه عرض کرد که من خودم در مازندران بودم و کاملاً ميدانم عدّهء بابيان
</p>
<p style="direction:rtl;">چقدر است و قوّت و قدرتشان تا چه اندازه است اينها جمعيّت کمی
</p>
<p style="direction:rtl;">هستند عددشان از شمارهء انگشتان تجاوز نميکند همه از اهل علم و طلّاب
</p>
<p style="direction:rtl;">ناتوان بينوائی هستند که بهيچوجه قوّهء مقاومت با قوای مملکتی را ندراند
</p>
<p style="direction:rtl;">برای از بين بردن آنها لشکر جرّاری لازم نيست يکدسته سرباز ميتواند
</p>
<p style="direction:rtl;">آنها را محو و نابود کند اين مطلب اينقدرها مهمّ نيست که فکر
</p>
<p style="direction:rtl;">اعليحضرت متوجّه آن بشود اگر ميل مبارک باشد فرمانی مرقوم بفرمائيد
</p>
<p style="direction:rtl;">باسم برادرم عبد اللّه خان ترکمان که برود و آتش اين فتنه را خاموش کند
</p>
<p style="direction:rtl;">و آن جمعيّت را پريشان نمايد من يقين دارم که در ظرف دو روز آثار آن
</p>
<p style="direction:rtl;">جماعت محو و نابود خواهد شد اميدشان نااميد خواهد گشت آتش فتنه
</p>
<p style="direction:rtl;">ص ٣٢٦
</p>
<p style="direction:rtl;">و شورش آنها خاموش خواهد گرديد.
</p>
<p style="direction:rtl;">ناصر الدّين شاه با رأی حاجی مصطفی خان همراه شد فرمانی بعبد اللّه
</p>
<p style="direction:rtl;">خان نوشت و باو امر کرد که قوای لازمه را از اطراف مملکت برای انجام
</p>
<p style="direction:rtl;">مأموريّت خود جمع آوری کند بضميمهء فرمان نشانی نيز برای عبد اللّه خان
</p>
<p style="direction:rtl;">فرستاد تا ثابت کند که نسبت باو اطمينان دارد و ميداند که او بر اجرای
</p>
<p style="direction:rtl;">اين مأموريّت قادر است چون اين فرمان و نشان بعبد اللّه خان رسيد تأثير
</p>
<p style="direction:rtl;">شديدی در وجودش کرد و از اين جهت وادار شد که مأموريّت خود را بنحو
</p>
<p style="direction:rtl;">کامل انجام دهد طولی نکشيد که لشکر بسياری بالغ بر دوازده هزار نفر از
</p>
<p style="direction:rtl;">طوايف مختلفهء اسان لو و افغان و کرد را فراهم ساخت و آنان را از هر جهت
</p>
<p style="direction:rtl;">مجهّز ساخت و در قريهء افرا که متعلّق بنظرخان بود و مشرف بر قلعهء شيخ
</p>
<p style="direction:rtl;">طبرسی آن لشکر جرّار را تمرکز داد و بلافاصله اطراف قلعه را محاصره
</p>
<p style="direction:rtl;">کرد و از وصول نان و آذوقه بقلعه ممانعت نمود اصحاب ملّا حسين ديگر نمی
</p>
<p style="direction:rtl;">توانستند از خارج نان تحصيل کنند آب را نيز بروی اصحاب بست هيچيک
</p>
<p style="direction:rtl;">از محصورين قلعه نميتوانست برای بدست آوردن نان و آب خارج شود
</p>
<p style="direction:rtl;">زيرا گلوله از اطراف ميريخت به لشکر فرمان داده بود که در جلو قلعه
</p>
<p style="direction:rtl;">استحکامات و سنگرهای مختلف ايجاد کنند و هر کس از قلعه برای بردن
</p>
<p style="direction:rtl;">آب خارج شود هدف گلوله‌اش سازند.
</p>
<p style="direction:rtl;">رسول بهنميری زبان بشکايت گشود و گفت دشمنان راه بدست آوردن
</p>
<p style="direction:rtl;">نان را بروی ما بستند اگر آب هم بما نرسد چه خواهيم کرد و چه بلاء بسر
</p>
<p style="direction:rtl;">ما خواهد آمد. جناب قدّوس در اين وقت هنگام غروب آفتاب از چشم انداز
</p>
<p style="direction:rtl;">قلعه با ملّا حسين به لشکر دشمن ناظر بودند چون رسول بهنميری چنان
</p>
<p style="direction:rtl;">سخنی گفت قدّوس باو فرمودند همراهان ما از قلّت آب در رنج و عذابند
</p>
<p style="direction:rtl;">انشاء اللّه امشب باران شديدی خواهد آمد و اطراف دشمنان را خواهد
</p>
<p style="direction:rtl;">گرفت و پس از آن برف بسياری خواهد باريد و مانع هجوم دشمنان خواهد
</p>
<p style="direction:rtl;">ص ٣٢٧
</p>
<p style="direction:rtl;">گشت در همان شب باران شديدی باريد و سيل عظيمی برخاست
</p>
<p style="direction:rtl;">دستجاتيکه نزديک قلعه قرار گرفته بودند همه را از بين برد و مقدار زيادی
</p>
<p style="direction:rtl;">از آذوقهء دشمنان را نابود ساخت مقداری آب در داخل قلعه جمع شد و تا
</p>
<p style="direction:rtl;">مدّت مديدی اصحاب آب برای آشاميدن داشتند شب بعد برف زيادی باريد
</p>
<p style="direction:rtl;">تا آنوقت مردم آن حدود اينطور برفی نديده بودند حتّی ميگفتند در سخت‌ ترين
</p>
<p style="direction:rtl;">شبهای زمستان هم تا کنون اينطور برفی نيامده است پريشانی کار
</p>
<p style="direction:rtl;">دشمنان که بواسطهء باران حاصل شده بود بواسطهء برف بيشتر شد.
</p>
<p style="direction:rtl;">شب پنجم محرّم سال هزار و دويست و شصت و پنج هجری جناب
</p>
<p style="direction:rtl;">قدّوس تصميم گرفتند از قلعه خارج شوند وقتيکه جناب قدّوس بطرف درب
</p>
<p style="direction:rtl;">قلعه با کمال اطمينان و سکون تشريف ميبردند برسول بهنميری فرمودند
</p>
<p style="direction:rtl;">خداوند را شکر ميکنيم که دعای ما را مستجاب کرد و بواسطهء باران و برف
</p>
<p style="direction:rtl;">دشمنان ما را پراکنده ساخت لشکرگاهشان را خراب کرده و قلعهء ما را آباد
</p>
<p style="direction:rtl;">نمود آن لشکر جرّار با آن همه ضرريکه از برف و باران ديده بودند معذلک
</p>
<p style="direction:rtl;">مهيّای حمله بقلعه شده و قصد داشتند در ساعت معيّنی باصحاب هجوم
</p>
<p style="direction:rtl;">کنند جناب قدّوس مصمم بودند که قبل از هجوم اعداء بر دشمنان بتازند
</p>
<p style="direction:rtl;">و آنها را پراکنده سازند دو ساعت بعد از طلوع آفتاب جناب قدّوس بر
</p>
<p style="direction:rtl;">اسب سوار شدند ملّا حسين و سه نفر ديگر از مؤمنين نيز سواره در
</p>
<p style="direction:rtl;">خدمت جناب قدّوس از درب قلعه خارج گشتند بقيّهء اصحاب هم پياده دنبال
</p>
<p style="direction:rtl;">آنها از قلعه بيرون آمدند و فرياد يا صاحب الزّمان برآوردند، فرياد
</p>
<p style="direction:rtl;">اصحاب خوف و ترس عجيبی در اردوی دشمنان ايجاد کرد اصحاب مانند
</p>
<p style="direction:rtl;">شير نعره ميکشيدند و صدای آنها در وسط جنگل مازندران منعکس ميشد
</p>
<p style="direction:rtl;">دشمنانيکه در اطراف جنگل مجتمع شده بودند از ترس پريشان شدند برق
</p>
<p style="direction:rtl;">اسلحه چشمهای آنها را خيره ميکرد تهديد اصحاب برای فرار اعداء کافی
</p>
<p style="direction:rtl;">بود لشکر دشمن پراکنده شدند آنچه را داشتند گذاشتند و فرار اختيار
</p>
<p style="direction:rtl;">ص ٣٢٨
</p>
<p style="direction:rtl;">کردند و در مدّت چهل و پنج دقيقه اصحاب فاتح و غالب گشتند جناب
</p>
<p style="direction:rtl;">ملّا حسين و قدّوس بقيّهء لشکر فراری را اسير کردند عبد اللّه خان ترکمان و
</p>
<p style="direction:rtl;">دو نفر از رؤسای لشکرش و حبيب اللّه افغانی و نور اللّه خان افغان در اين
</p>
<p style="direction:rtl;">هنگامه بقتل رسيدند و چهارصدوسی نفر هم از لشکر عبد اللّه خان مقتول
</p>
<p style="direction:rtl;">گشتند.
</p>
<p style="direction:rtl;">جناب قدّوس بقلعه برگشتند ملّا حسين هنوز در خارج قلعه بانجام
</p>
<p style="direction:rtl;">مأموريّت خود مشغول بودند در اين بين سيّد عبد العظيم خوئی از طرف
</p>
<p style="direction:rtl;">جناب قدّوس بملّا حسين ابلاغ کرد که فوراً بقلعه برگردند و از طرف جناب
</p>
<p style="direction:rtl;">قدّوس بملّا حسين گفت ما دشمنان خود را شکست داديم لزومی ندارد آنها را
</p>
<p style="direction:rtl;">دنبال کنيم زيرا مقصود ما دفاع است ما بايد هجوم دشمن را ممانعت کنيم
</p>
<p style="direction:rtl;">مقصود ما آن نيست که کسی را اذيّت کنيم بايد کوشش کنيم و باحياء
</p>
<p style="direction:rtl;">نفوس بپردازيم آنچه تا کنون واقع شد دليل کافی است که قوّهء الهی
</p>
<p style="direction:rtl;">هيچوقت مغلوب نميشود ما جمعيّت کمی هستيم و عدّهء قليلی از احبّای الهی
</p>
<p style="direction:rtl;">هستيم که خداوند بلطف خويش ما را بر اين لشکر جرّار و جنگ آزموده
</p>
<p style="direction:rtl;">غالب فرمود.
</p>
<p style="direction:rtl;">در اين واقعه از اصحاب هيچ کس کشته نشد فقط شخصی موسوم بقلی
</p>
<p style="direction:rtl;">که در جلو جناب قدّوس با اعدا می‌جنگيد زخم سختی برداشته بود امر
</p>
<p style="direction:rtl;">جناب قدّوس باصحاب صادر شد که از اموال دشمنان بجز اسب و شمشيرشان
</p>
<p style="direction:rtl;">بچيزهای ديگر اعتنائی نکنند و دست بغارت نگشايند.
</p>
<p style="direction:rtl;">لشکريکه بسر کردگی عبد اللّه خان از هم پاشيده بود چون ممکن بود دو
</p>
<p style="direction:rtl;">مرتبه برگردند و بحمله و هجوم بپردازند جناب قدّوس باصحاب امر
</p>
<p style="direction:rtl;">فرمودند برای جلوگيری از حمله دشمن در اطراف قلعه خندقی حفر کنند
</p>
<p style="direction:rtl;">اصحاب نوزده روز مشغول کار بودند و شب و روز با کمال نشاط و سرور
</p>
<p style="direction:rtl;">کوشيدند تا حفر خندق بپايان رسيد.
</p>
<p style="direction:rtl;">بعد از تمام شدن حفر خندق شهرت يافت که مهديقلی ميرزا با لشکری
</p>
<p style="direction:rtl;">ص ٣٢٩
</p>
<p style="direction:rtl;">بسيار بطرف قلعه آمده اوّل در شيرگاه اردو زد بعد از چند روز به وسکس
</p>
<p style="direction:rtl;">آمد و شخصی را از طرف خود نزد جناب ملّا حسين فرستاد و پيغام داد
</p>
<p style="direction:rtl;">که من از طرف شاه آمده‌ام از شما بپرسم که چه مقصودی داريد و منظور
</p>
<p style="direction:rtl;">شما چيست ملّا حسين باو فرمودند بشاهزاده بگو ما هيچ منظوری ندرايم نه
</p>
<p style="direction:rtl;">در خيال ارتقاء بتخت سلطنت هستيم و نه در فکر اغتشاش مملکت ما فقط
</p>
<p style="direction:rtl;">ميگوئيم قائم موعود ظاهر شده است و ما حاضريم ادّعای خود را با دلايل
</p>
<p style="direction:rtl;">محکمه و براهين قاطعه ثابت کنيم شخصی که نمايندهء شاهزاده بود از
</p>
<p style="direction:rtl;">راستی گفتار و صدق بيان و استحکام دلايل جناب ملّا حسين بقدری متأثّر
</p>
<p style="direction:rtl;">شد که بگريه افتاد و بملّا حسين عرض کرد ما چه کاری بايد بکنيم فرمودند
</p>
<p style="direction:rtl;">بشاهزاده بگو بهتر اينستکه علمای ساری و بارفروش را شاهزاده امر
</p>
<p style="direction:rtl;">کنند همه در اينجا حاضر شوند تا ما صحّت ادّعای حضرت باب را با دلايل و
</p>
<p style="direction:rtl;">براهين برای آنها ثابت کنيم قرآن مجيد بين ما و علما حاکم بحکم فصل
</p>
<p style="direction:rtl;">باشد وقتی که دلايل خود را گفتيم و ادّعای خود را ثابت کرديم آن وقت
</p>
<p style="direction:rtl;">شاهزاده آنچه بفرمايد حاضريم و اگر نتوانستيم با آيات و احاديث صحّت
</p>
<p style="direction:rtl;">دعوت حضرت باب را ثابت کنيم هر طور بخواهد دربارهء ما حکم بفرمايد. 
</p>
<p style="direction:rtl;">ص ٣٣٠
</p>
<p style="direction:rtl;">نمايندهء شاهزاده قانع شد و وعده داد که بفاصلهء سه روز علما را جمع
</p>
<p style="direction:rtl;">خواهد کرد و مطابق نظر جناب ملّا حسين رفتار خواهد نمود، اين وعده
</p>
<p style="direction:rtl;">بمرحله عمل نرسيد.
</p>
<p style="direction:rtl;">شاهزاده مهديقلی ميرزا خود را برای هجوم بقلعه از هر جهت مهيّا
</p>
<p style="direction:rtl;">ساخت اينطور صف آرائی که شاهزاده برای از بين بردن اصحاب قلعه
</p>
<p style="direction:rtl;">کرده بود تا آنوقت بی‌مثل و بی‌نظيربود سه فوج پياده و افواج متعدّدهء
</p>
<p style="direction:rtl;">سواره در رکاب شاهزاده حاضر بودند خودش هم با لشکريانش بر روی
</p>
<p style="direction:rtl;">تپّه‌ايکه مشرف بقلعه بود قرار گرفتند و فرمان داد از همانجا باصحاب
</p>
<p style="direction:rtl;">قلعه تيرباران کنند. هنوز صبح طالع نشده بود که جناب قدّوس باصحاب
</p>
<p style="direction:rtl;">فرمودند: " ای جنگجويان خدا سوار شويد " بعد فرمودند درهای قلعه را باز
</p>
<p style="direction:rtl;">کردند خودشان از قلعه بجانب وسکس روانه شدند جناب ملّا حسين با
</p>
<p style="direction:rtl;">دويست و دو نفر از اصحاب شجاع و دلير از دنبال قدّوس روانه شدند برف
</p>
<p style="direction:rtl;">و گل راه را فرو گرفته بود اطرافشان را هم دشمنان احاطه کرده بودند و در
</p>
<p style="direction:rtl;">تاريکی شب بآنها هجوم ميکردند استحکامات جنگی هم کاملاً فراهم بود
</p>
<p style="direction:rtl;">ولی هيچ يک از اين امور مانع اجرای مقصود اصحاب نشد با کمال شجاعت
</p>
<p style="direction:rtl;">از قلعه خارج شده همراه جناب قدّوس ميرفتند. شاهزاده مراقب جناب
</p>
<p style="direction:rtl;">ملّا حسين بود و ميخواست بداند که بکجا ميروند چون ديد بمرکز
</p>
<p style="direction:rtl;">استحکامات لشکر نزديک ميشوند برای اينکه از پيش آمدن اصحاب
</p>
<p style="direction:rtl;">جلوگيری کند امر بتير اندازی کرد امّا فايده نداشت زيرا جناب ملّا حسين
</p>
<p style="direction:rtl;">تمام استحکامات را در هم شکست و ابواب پيشرفت را مفتوح ساخت و
</p>
<p style="direction:rtl;">بالاخره بمحلّی که شاهزاده در آن قرار داشت و منزل شخصی او بود هجوم
</p>
<p style="direction:rtl;">کرد. شاهزاده چون ديد که جانش در خطر است از پنجرهء عقب اطاق خود را
</p>
<p style="direction:rtl;">بخندق انداخت و پا برهنه فرار کرد لشکر چون چنين ديدند و رئيس خود
</p>
<p style="direction:rtl;">را مشاهده کردند که با کمال خوف فرار ميکند همه رو بهزيمت نهادند آنهمه
</p>
<p style="direction:rtl;">ص ٣٣١
</p>
<p style="direction:rtl;">لشکر جرّار در قبال عدّهء قليل اصحاب تاب مقاومت نداشتند وقتی که
</p>
<p style="direction:rtl;">اصحاب با نصرت و ظفر در اردوگاه وارد مسکن خصوصی شاهزاده شدند
</p>
<p style="direction:rtl;">دو نفر از شاهزادگان خواستند جلو اصحاب را بگيرند ليکن هر دو کشته
</p>
<p style="direction:rtl;">شدند در مسکن خصوصی شاهزاده پيروان جناب قدّوس چند صندوق پر از
</p>
<p style="direction:rtl;">طلا و نقره يافتند و لکن ابداً بآنها اعتنائی نکردند فقط چيزيکه برداشته
</p>
<p style="direction:rtl;">با خود بردند يکی شمشير شاهزاده بود که علامت ظفر فيروزی اصحاب
</p>
<p style="direction:rtl;">بود و او را بجناب ملّا حسين دادند و ديگر يک صندوق باروت بود که با
</p>
<p style="direction:rtl;">خود بردند و به ساير نفائس و اثاث گرانبهائيکه از شاهزاده بجا مانده
</p>
<p style="direction:rtl;">بود بهيچوجه دست نيالودند. وقتيکه شمشير را برای جناب ملّا حسين
</p>
<p style="direction:rtl;">آوردند ديدند که ملّا حسين با شمشير قدّوس جنگ ميکند زيرا شمشير
</p>
<p style="direction:rtl;">ملّا حسين در اثنای جنگ بواسطهء اصابت گلوله‌ای از کار افتاده بود. اصحاب
</p>
<p style="direction:rtl;">بزندان لشکر دشمن پی بردند وقتی که مشغول باز کردن درهای زندان
</p>
<p style="direction:rtl;">بودند صدای ملّا يوسف اردبيلی را از ميان زندان شنيدند ملّا يوسف وقتی
</p>
<p style="direction:rtl;">که عازم قلعه بوده است بدست دشمنان اسير و محبوس گرديده بود چون
</p>
<p style="direction:rtl;">آزاد شد از اصحاب درخواست کرد همهء زندانيها را که با او در تحمّل شدائد
</p>
<p style="direction:rtl;">سجن شريک بوده‌اند خلاص کنند نظر بتقاضای او فوراً همه زندانيها آزاد
</p>
<p style="direction:rtl;">شدند.
</p>
<p style="direction:rtl;">صبح همان روز که اين نصرت و فيروزی نصيب اصحاب شد جناب
</p>
<p style="direction:rtl;">ملّا حسين در نواحی وسکس در حاليکه سوار بر اسب بودند اصحاب را دور
</p>
<p style="direction:rtl;">جناب قدّوس جمع کردند و منتظر بودند که اگر دشمنان هجوم خود را
</p>
<p style="direction:rtl;">تجديد کنند بدفاع پردازند ناگهان از دو طرف مورد هجوم لشکر جرّار
</p>
<p style="direction:rtl;">گشتند اصحاب فرياد يا صاحب الزّمان برآوردند و بجلوگيری دشمنان
</p>
<p style="direction:rtl;">پرداختند جناب ملّا حسين از يکطرف و جناب قدّوس از طرف ديگر
</p>
<p style="direction:rtl;">بهمراهی اصحاب برای جلوگيری دشمنان اسب تاختند آن دسته ايکه مورد
</p>
<p style="direction:rtl;">ص ٣٣٢
</p>
<p style="direction:rtl;">حملهء ملّا حسين قرار گرفته بودند تاب مقاومت نياورده و خود را بدستهء
</p>
<p style="direction:rtl;">ديگريکه با حضرت قدّوس ميجنگيدند مخلوط ساختند اطراف قدّوس را
</p>
<p style="direction:rtl;">احاطه کردند جناب قدّوس و باقی اصحاب در ميان لشکر قرار گرفتند گلوله
</p>
<p style="direction:rtl;">از هر طرف ميباريد، هزار گلوله يکمرتبه آتش دادند يکی از گلوله ها
</p>
<p style="direction:rtl;">بدهان جناب قدّوس اصابت کرد چند دندان ايشانرا شکست و حلق و زبان
</p>
<p style="direction:rtl;">آن بزرگوار مجروح شد صدای آتش گرفتن هزار گلوله تا ده فرسخ رفت
</p>
<p style="direction:rtl;">ملّا حسين مطلب را ملتفت شدند و برای نصرت برادران خويش شتافتند
</p>
<p style="direction:rtl;">چون نزديک معرکه رسيدند از اسب پياده شدند و زمام را بخادم خود
</p>
<p style="direction:rtl;">قنبر علی دادند و با کمال شتاب بجانب قدّوس رفتند بمحض اينکه ديدند
</p>
<p style="direction:rtl;">خون با نهايت شدّت از دهان حضرت قدّوس جاريست خيلی بی تاب شدند
</p>
<p style="direction:rtl;">و دو دست خود را بلند کردند که بر سر خود بزنند جناب قدّوس ايشان را
</p>
<p style="direction:rtl;">ممانعت فرمود ملّا حسين اطاعت کردند و از قدّوس خواهش کردند
</p>
<p style="direction:rtl;">شمشيرشانرا باو بدهند ملّا حسين شمشير قدّوس را گرفتند و بهمراهی
</p>
<p style="direction:rtl;">صد و ده نفر از اصحاب باعدای مهاجمين حمله کردند جناب ملّا حسين در آن
</p>
<p style="direction:rtl;">وقت با دو شمشير جنگ ميکردند به يک دست شمشير جناب قدّوس را گرفته
</p>
<p style="direction:rtl;">بودند و با دست ديگر شمشير مهديقلی ميرزا را گرفته بودند و بخيل
</p>
<p style="direction:rtl;">ص ٣٣٣
</p>
<p style="direction:rtl;">دشمن هجوم کردند هنگامهء جنگ گرم شد بفاصله نيم ساعت دشمنان را
</p>
<p style="direction:rtl;">پراکنده ساخت و با شجاعت و قدرت خويش لشکر دشمن را مجبور کرد که
</p>
<p style="direction:rtl;">فرار اختيار کنند اعدا همه فرار کردند.
</p>
<p style="direction:rtl;">بعد از پراکندگی لشکر مهديقلی ميرزا و فرار کردن اعدا جناب
</p>
<p style="direction:rtl;">ملّا حسين حضرت قدّوس را بقلعه مراجعت دادند و باصلاح خرابيهای قلعه
</p>
<p style="direction:rtl;">مشغول شدند اصحاب از مشاهدهء حال جناب قدّوس گريان بودند حضرت
</p>
<p style="direction:rtl;">قدّوس به پيروان خود چنين مرقوم فرمودند که گريه نکنيد بايد بقضای
</p>
<p style="direction:rtl;">الهی راضی باشيم، در امتحانات ثابت قدم باشيم، دندان مبارک حضرت
</p>
<p style="direction:rtl;">رسول عليه السّلام از سنگ جفای دشمنان نيز شکسته شد، دندان منهم از
</p>
<p style="direction:rtl;">گلولهء دشمن در هم شکست، اگر چه بدن من معذّب و متألّم است و لکن روح
</p>
<p style="direction:rtl;">من خيلی مسرور است، خيلی شادمان هستم، از عهدهء شکر خدا نميتوانم
</p>
<p style="direction:rtl;">بيرون بيايم، اگر شما مرا دوست ميداريد با گريهء خود سرور مرا از بين
</p>
<p style="direction:rtl;">مبريد، زيرا من چون شما را گريان ميبينم محزون ميشوم اين بيانات
</p>
<p style="direction:rtl;">جناب قدّوس که کتباً بآنها القاء شد، حزن و اندوه اصحاب را زائل ساخت،
</p>
<p style="direction:rtl;">اين حادثه‌ايکه ذکر شد در روز بيست و پنجم ماه محرّم سال هزار و دويست
</p>
<p style="direction:rtl;">و شصت و پنچ هجری قمری بوقوع پيوست.
</p>
<p style="direction:rtl;">در اوّل اين ماه حضرت بهاءاللّه بر حسب وعده‌ايکه بملّا حسين داده
</p>
<p style="direction:rtl;">بودند با چند تن از پيروان و اصحاب از نور بجانب قلعهء طبرسی عزيمت
</p>
<p style="direction:rtl;">فرمودند ميرزا جانی کاشانی و ملّا باقر تبريزی حرف حيّ و ميرزا يحيی
</p>
<p style="direction:rtl;">برادر حضرت بهاءاللّه نيز جزو اصحابی بودند که با آن حضرت همراه
</p>
<p style="direction:rtl;">بودند حضرت بهاءاللّه ميل داشتند که هر چه زودتر خود را
</p>
<p style="direction:rtl;">بقلعه برسانند و در بين راه هيچ جا توقّف نکنند و استراحت ننمايند تا
</p>
<p style="direction:rtl;">زودتر بقلعه برسند تصميم گرفته بودند که هنگام شب بقلعه خود را
</p>
<p style="direction:rtl;">برسانند زيرا بر حسب فرمان عبد اللّه خان که در دوران رياست خود صادر
</p>
<p style="direction:rtl;">کرده بود دشمنان در اطراف قلعه مراقب بودند و نميگذاشتند که کسی بمدد
</p>
<p style="direction:rtl;">ص ٣٣٤
</p>
<p style="direction:rtl;">اصحاب وارد قلعه بشود و يا مساعدتی بکند بر سر راههای مختلف که
</p>
<p style="direction:rtl;">بقلعه منتهی ميشد اشخاصی را بمراقبت گماشته بودند باين جهت حضرت
</p>
<p style="direction:rtl;">بهاءاللّه ميخواستند شب بقلعه نزديک شوند تا از مراقبت محفوظ باشند
</p>
<p style="direction:rtl;">اشخاصی که با حضرت بهاءاللّه همراه بودند اصرار کردند که چند ساعتی
</p>
<p style="direction:rtl;">استراحت کنند، اصرار آنها بدرجه‌ای رسيد که ناچار مطابق ميل آنها
</p>
<p style="direction:rtl;">رفتار فرمودند هر چند يقين داشتند که تأخير در طيّ طريق نتيجهء خوبی
</p>
<p style="direction:rtl;">ندارد، ممکن است اعداء آنها را ببيند و از نيّتشان آگاه شوند و ممانعت
</p>
<p style="direction:rtl;">نمايند بهر حال برای استراحت در منزليکه از جادّه دور بود وارد شدند،
</p>
<p style="direction:rtl;">همراهان حضرت بهاءاللّه شام خوردند و خوابيدند فقط حضرت بهاءاللّه
</p>
<p style="direction:rtl;">بيدار بودند و يقين داشتند که تأخير همراهان مشکلاتی در راه وصول
</p>
<p style="direction:rtl;">بمقصود ايجاد خواهد کرد در بين اينکه همراهان حضرت بهاءاللّه خوابيده
</p>
<p style="direction:rtl;">بودند و ايشان هم پهلوی آنها بيدار نشسته بودند، جاسوسها از اين قضيّه
</p>
<p style="direction:rtl;">مطّلع شدند و خبر بردند، مأموری چند آمدند، همه را گرفتند هر چه
</p>
<p style="direction:rtl;">داشتند ضبط کردند و چون حضرت بهاءاللّه را رئيس آن دسته تشخيص داده
</p>
<p style="direction:rtl;">بودند بايشان گفتند دستور شديد و اکيد بما داده شده که هر کس را اينجاها
</p>
<p style="direction:rtl;">ببينيم دستگير کنيم و به آمل بفرستيم و بدست حاکم بسپاريم حضرت
</p>
<p style="direction:rtl;">بهاءاللّه فرمودند:" شما مطلب را اشتباه کرديد و نميدانيد کار ما چه چيز
</p>
<p style="direction:rtl;">است من بشما نصيحت ميکنم کاری نکنيد که در نتيجه پشيمان شويد " اين
</p>
<p style="direction:rtl;">بيان مبارک که با کمال اطمينان و وقار صادر شده بود در رئيس مأمورين
</p>
<p style="direction:rtl;">مؤثّر افتاد با خشونت رفتار نکرد و درخواست نمود که حضرت بهاءاللّه
</p>
<p style="direction:rtl;">و همراهان سوار شوند و با مأمورين بآمل بروند خيلی با ادب و احترام
</p>
<p style="direction:rtl;">رفتار کرد همه براه افتادند و بجانب آمل عزيمت نمودند همان طوريکه
</p>
<p style="direction:rtl;">ميرفتند برودخانه‌ای رسيدند با مأمورين قدری فاصله داشتند حضرت
</p>
<p style="direction:rtl;">بهاءاللّه بهمراهان خود باشاره دستور دادند که هر چه نوشتجات همراه
</p>
<p style="direction:rtl;">ص ٣٣٥
</p>
<p style="direction:rtl;">ص ٣٣٦
</p>
<p style="direction:rtl;">دارند در ميان رودخانه بيندازند صبح نزديک شهر آمل رسيدند يکی از
</p>
<p style="direction:rtl;">مأمورين جلوتر رفت و به حاکم آمل خبر داد که جمعی را در راه قلعهء
</p>
<p style="direction:rtl;">طبرسی ديديم و آنها را گرفته آورديم حکمفرمای آمل در آنوقت حاکم اصلی
</p>
<p style="direction:rtl;">نبود، نايب الحکومه بود حاکم اصلی با سربازان خود بکمک لشکر شاهزاده
</p>
<p style="direction:rtl;">مهديقلی ميرزا رفته بود و يکی از خويشاوندان خودش را بجای خود
</p>
<p style="direction:rtl;">بحکومت گذاشته بود نايب الحکومه بمحض اينکه خبر گرفتاری اين جمع را
</p>
<p style="direction:rtl;">از مأمور شنيد فوراً بمسجد رفت و علما و سادات و مشاهير را در مسجد
</p>
<p style="direction:rtl;">جمع کرد حضرت بهاءاللّه و همراهانشان را هم احضار کرد که در مسجد در
</p>
<p style="direction:rtl;">محضر علما حاضر شوند امّا نميدانست اشخاصی که دستگير شده اند
</p>
<p style="direction:rtl;">کيستند وقتی که حضرت بهاءاللّه و همراهان وارد مسجد شدند چشم نايب
</p>
<p style="direction:rtl;">الحکومه که بحضرت بهاءاللّه افتاد خيلی ترسيد وحشت کرد و پشيمان شد
</p>
<p style="direction:rtl;">که چرا بچنين کاری اقدام کرده بعد با لهجهء توبيخ آميزی کلماتی بحضرت
</p>
<p style="direction:rtl;">بهاءاللّه گفت و مقصودش از گفتن اين کلمات اين بود که جلو فتنه و فساد
</p>
<p style="direction:rtl;">علما و پيشوايان دين را که در مسجد جمع شده بودند بگيرد و نگذارد فتنه
</p>
<p style="direction:rtl;">و آشوبی براه بيندازند از اين جهت بيانات توبيخ آميزی بر زبان راند
</p>
<p style="direction:rtl;">حضرت بهاءاللّه فرمودند :" ما از اين گونه تهمتهائيکه نسبت داده ميشود
</p>
<p style="direction:rtl;">کاملاً برکنار هستيم اين تهمتها بهيچوجه بما نمی‌چسبد بزودی برائت ما از
</p>
<p style="direction:rtl;">اينگونه تهمتها در مقابل چشم شما ثابت و آشکار ميگردد من بحاکم
</p>
<p style="direction:rtl;">نصيحت ميکنم کاری نکند که موجب پشيمانی باشد " حاکم رو بعلما کرده
</p>
<p style="direction:rtl;">و گفت هر چه ميخواهيد از ايشان بپرسيد علما سؤالات ميکردند حضرت
</p>
<p style="direction:rtl;">بهاءاللّه در نهايت صراحت و وضوح جواب آنها را بيان ميفرمودند در بين
</p>
<p style="direction:rtl;">سؤال و جواب نزد يکی از همراهان حضرت بهاءاللّه ورقه‌ای از آيات
</p>
<p style="direction:rtl;">حضرت باب يافتند آن ورقه را برئيس العلمأ دادند مشارٌاليه بعضی از
</p>
<p style="direction:rtl;">فقرات آنرا خواند و ناگهان آن ورقه را بطرفی افکند و باطرافيان خود گفت
</p>
<p style="direction:rtl;">ص ٣٣٧
</p>
<p style="direction:rtl;">اينها که در ادّعای خود اين همه بلند پروازی ميکنند هنوز بلد نيستند کلمات
</p>
<p style="direction:rtl;">را درست بنويسند ببينيد در اين ورقه املای کلمات را غلط نوشتند
</p>
<p style="direction:rtl;">حضرت بهاءاللّه فرمودند " جناب آخوند اين عبارتيکه ميفرمائيد از حضرت
</p>
<p style="direction:rtl;">باب نيست بلکه آنرا حضرت امير علی عليه السّلام در جواب يکی از اصحاب
</p>
<p style="direction:rtl;">خويش موسوم بکميل ابن زياد فرموده است چون حضرت بهاءاللّه مجتهد را
</p>
<p style="direction:rtl;">باشتباه و جهلش آگاه فرمودند کاملاً بی‌جواب ماند و ساکت شد ديگر
</p>
<p style="direction:rtl;">چيزی نگفت يکی از اشراف که جنبهء سيادت هم داشت برآشفت و گفت اين
</p>
<p style="direction:rtl;">عبارت بصراحت دلالت ميکند که از قلم باب صادر شده و مفسّرين مذهب
</p>
<p style="direction:rtl;">باب آنرا بکار برده‌اند آنگاه از حاکم درخواست کرد که اصحاب را بقتل
</p>
<p style="direction:rtl;">برساند و گفت اينگونه نفوس دشمن حکومتند، دشمن اسلامند، در هر
</p>
<p style="direction:rtl;">صورت بر ما لازم است جلو اين بدعت را بگيريم و اينها را محو و نابود
</p>
<p style="direction:rtl;">کنيم و ساير سادات و اشراف نيز با اين شخص همراهی کردند و بنای
</p>
<p style="direction:rtl;">بدگوئی و ستّم را گذاشتند و از حاکم درخواست کردند که فوراً مطابق ميل
</p>
<p style="direction:rtl;">آنها رفتار کند. حاکم متحيّر شد که چکار کند ديد اگر خواسته باشد بحرف
</p>
<p style="direction:rtl;">علما گوش ندهد ناچار بخطر خواهد افتاد و آبرويش خواهد رفت تصميم
</p>
<p style="direction:rtl;">گرفت که بهر قسم شده جلو شورش وفساد علما را بگيرد و آتشی که در
</p>
<p style="direction:rtl;">قلب آنها افروخته است خاموش کند از اين جهت بمأمورين و فرّاشهای خود
</p>
<p style="direction:rtl;">دستور داد که حضرات را بچوب ببندند و گفت بعد از چوب کاری اينها را
</p>
<p style="direction:rtl;">حبس ميکنم تا وقتی که خود حاکم بيايد و اينها را بطهران بفرستد و در
</p>
<p style="direction:rtl;">آنجا مجازاتی را که سزاوار هستند بامر شاه دربارهء آنها مجری
</p>
<p style="direction:rtl;">خواهند کرد.
</p>
<p style="direction:rtl;">اوّل کسی را که بچوب بستند ملّا باقر بود مشارٌاليه فرياد ميزد من
</p>
<p style="direction:rtl;">مهتر اسبهای حضرت بهاءاللّه هستم و عازم مشهد بودم غفلتاً مأمورين مرا
</p>
<p style="direction:rtl;">گرفتند و اينجا آوردند حضرت بهاءاللّه وساطت فرمودند و بالاخره موفّق
</p>
<p style="direction:rtl;">ص ٣٣٨
</p>
<p style="direction:rtl;">شدند که ملّا باقر را خلاص کنند وقتی که خواستند حاجی ميرزا جانی را
</p>
<p style="direction:rtl;">بچوب ببندند حضرت بهاءاللّه فرمودند او شخص تاجريست که ميهمان من
</p>
<p style="direction:rtl;">بوده است دربارهء ميرزا يحيی هم فرمودند او نوکر من است و باين سبب
</p>
<p style="direction:rtl;">او را هم از چوب خوردن خلاص کردند بعد بنايب الحکومه فرمودند هيچ کدام
</p>
<p style="direction:rtl;">از اينها تقصير ندارند اگر باذيّت و آزار ما تصميم گرفته‌ايد من خودم
</p>
<p style="direction:rtl;">برای تحمّل هر نوع اذيّت و آزاری حاضر هستم نايب الحکومه اوّل مردّد بود
</p>
<p style="direction:rtl;">بعد امر کرد که فقط حضرت بهاءاللّه را چوب ببندند با آنکه اوّل قصد
</p>
<p style="direction:rtl;">داشتند بحضرت بهاءاللّه اذيّتی نرساند و همراهان را چوب کاری کند.
</p>
<p style="direction:rtl;">همان زحمت و مصيبتی را که پنج ماه قبل حضرت باب در تبريز از
</p>
<p style="direction:rtl;">دشمنان خود تحمّل فرمودند حضرت بهاءاللّه نيز در آمل از دست دشمنان
</p>
<p style="direction:rtl;">تحمّل فرمودند همانطور که حضرت باب نخستين بار بوسيلهء دشمنان در
</p>
<p style="direction:rtl;">منزل عبد الحميدخان داروغه در شهر شيراز محبوس شدند همانطور
</p>
<p style="direction:rtl;">حضرت بهاءاللّه اوّل مرتبه در طهران در منزل کدخدا محبوس شدند
</p>
<p style="direction:rtl;">همانطور که مرتبهء دوّم حضرت باب در قلعهء ماه ‌کو محبوس شدند حضرت
</p>
<p style="direction:rtl;">بهاءاللّه هم برای مرتبهء دوّم در منزل حاکم آمل محبوس شدند همانطور که
</p>
<p style="direction:rtl;">حضرت باب در نمازخانهء شيخ الاسلام تبريز مورد ضرب و چوبکاری قرار
</p>
<p style="direction:rtl;">گرفتند حضرت بهاءاللّه نيز در نمازخانه مجتهد آمل مورد چوبکاری
</p>
<p style="direction:rtl;">و ضرب قرار گرفتند همانطورکه حضرت باب دفعهء سوّم در چهريق
</p>
<p style="direction:rtl;">محبوس شدند حضرت بهاءاللّه نيز برای دفعهء سوّم در سياه چال طهران
</p>
<p style="direction:rtl;">حبس شدند مصيبتهائيکه حضرت بهاءاللّه تحمّل فرمودند حضرت باب
</p>
<p style="direction:rtl;">جميع مصائب را از قبل تحمّل کردند.
</p>
<p style="direction:rtl;">باری حضرت بهاءاللّه و همراهان را در يکی از اطاقهای جنب مسجد
</p>
<p style="direction:rtl;">محبوس کردند مقصود نايب الحکومه اين بود که حضرت بهاءاللّه را باين
</p>
<p style="direction:rtl;">وسيله از هجوم دشمن خونخوار محفوظ بدارد و در نهانی بفرّاشان خود
</p>
<p style="direction:rtl;">ص ٣٣٩
</p>
<p style="direction:rtl;">دستور داد که ديوار اطاقی را که محبوسين در آن بودند سوراخ کنند و آنها
</p>
<p style="direction:rtl;">را از آنجا بيرون ببرند اين دستور نايب الحکومه مجری شد خود نايب
</p>
<p style="direction:rtl;">الحکومه پهلوی ديوار انتظار ميکشيد و حضرت بهاءاللّه را از راهيکه
</p>
<p style="direction:rtl;">در ميان ديوار ايجاد کرده بودند بيرون آورد و بمنزل خود برد در بين راه
</p>
<p style="direction:rtl;">شخص سيّدی از علما چون حضرت بهاءاللّه را ديد لسان بلعن و طعن گشود
</p>
<p style="direction:rtl;">و عصای خود را بلند کرد تا حضرت بهاءاللّه را مضروب سازد نايب الحکومه
</p>
<p style="direction:rtl;">خود را سپر بلا کرد و نگذاشت اذيّتی بهيکل مبارک برسد آنگاه بسيّد رو
</p>
<p style="direction:rtl;">کرده و گفت ترا بحضرت رسول قسم ميدهم که دست از اذيّت بردار سيّد بر
</p>
<p style="direction:rtl;">آشفت و گفت " چطور؟ اين شخص از دشمنان دين است تو ميخواهی او را
</p>
<p style="direction:rtl;">خلاص کنی " چند نفر از اوباش در اين بين دور آنها جمع شدند و داد و فرياد
</p>
<p style="direction:rtl;">راه انداختند و بسخريّه و استهزاء مشغول گشتند آن سيّد عالم سبب شد که
</p>
<p style="direction:rtl;">هياهوی شديدی صورت گرفت در بين آن قيل و قال فرّاشان نايب الحکومه
</p>
<p style="direction:rtl;">حضرت بهاءاللّه را از معرکه بيرون بردند و بمنزل نايب الحکومه رساندند
</p>
<p style="direction:rtl;">در حقيقت خيلی شجاعت بخرج دادند که چنين کاری کردند بقيّهء همراهان
</p>
<p style="direction:rtl;">را نيز بدار الحکومه بردند و از مهلکه نجات يافتند. نايب الحکومه چون
</p>
<p style="direction:rtl;">بحضور مبارک رسيد از بدرفتاری اهالی آمل معذرت خواهی کرد و گفت
</p>
<p style="direction:rtl;">اگر خواست خدا نبود هيچ کس نميتوانست شما را از چنگال اين ستمکاران
</p>
<p style="direction:rtl;">خلاص کند من قسم خورده بودم که جان خودم را برای خلاصی شما فدا کنم
</p>
<p style="direction:rtl;">از اين جهت برای مراعات قسم، استقامت کردم و گر نه منهم از شرّ آنها ايمن
</p>
<p style="direction:rtl;">نميماندم و حتماً بچنگال آنها گرفتار و در زير پای آنها پايمال ميشدم آنگاه
</p>
<p style="direction:rtl;">از رفتار اشراف آمل شکايت مفصّلی بحضور مبارک کرد عرض کرد اينها
</p>
<p style="direction:rtl;">خيلی مردمان گردنکش زشت رفتاری هستند هميشه مرا اذيّت ميکنند
</p>
<p style="direction:rtl;">نايب الحکومه با کمال اخلاص و شفقّت از حضرت بهاءاللّه پذيرائی ميکرد
</p>
<p style="direction:rtl;">و کراراً بحضور مبارک عرض کرد خدا نکند که شما محبوس باشيد خيال
</p>
<p style="direction:rtl;">ص ٣٤٠
</p>
<p style="direction:rtl;">نکنيد من شما را در منزل خودم حبس کردم من يقين دارم که بنای اين منزل
</p>
<p style="direction:rtl;">از روز اوّل برای اين بوده است که شما در اينجا از شرّ دشمنان خود
</p>
<p style="direction:rtl;">محفوظ و در پناه باشيد.
</p>
<p style="direction:rtl;">نبيل ميگويد: من از حضرت بهاءاللّه شنيدم که ميفرمودند " هيچ
</p>
<p style="direction:rtl;">مسجونی بجز من رفتار ملاطفت آميزيرا که من از نايب الحکومهء آمل
</p>
<p style="direction:rtl;">ديدم مشاهده نکرده است اين شخص با مهربانی و احترام با من رفتار
</p>
<p style="direction:rtl;">ميکرد پيوسته سعی داشت که وسايل سلامتی و استراحت مرا فراهم کند
</p>
<p style="direction:rtl;">من در آنجا خيلی راحت بودم فقط چيزی که بود نميتوانستم از منزل بيرون
</p>
<p style="direction:rtl;">بروم نايب الحکومه خيلی ميترسيد که وقتی حاکم برگردد بمن اذيّتی برساند
</p>
<p style="direction:rtl;">ص ٣٤١
</p>
<p style="direction:rtl;">حاکم آمل عبّاسقلی خان لاريجانی بود
</p>
<p style="direction:rtl;">که جزو لشکريان بقلعهء شيخ
</p>
<p style="direction:rtl;">طبرسی رفته بود من خيلی سعی کردم نايب
</p>
<p style="direction:rtl;">الحکومه را از اين خيال برهانم و باو
</p>
<p style="direction:rtl;">گفتم مطمئنّ باش خداونديکه مرا از
</p>
<p style="direction:rtl;">شرّ مردم آمل خلاص کرد و ترا
</p>
<p style="direction:rtl;">برانگيخت که با اين احترام از من در
</p>
<p style="direction:rtl;">منزل خود پذيرائی کنی البتّه قادر
</p>
<p style="direction:rtl;">است که قلب حاکم را نسبت بمن
</p>
<p style="direction:rtl;">مهربان سازد و او را وادار کند که با
</p>
<p style="direction:rtl;">من بمهر و محبّت رفتار نمايد يکشب
</p>
<p style="direction:rtl;">بيدار شديم زيرا پشت در منزل سر و
</p>
<p style="direction:rtl;">صدا خيلی بود همه منتظر بودند که
</p>
<p style="direction:rtl;">دشمنان مجدداً هجوم کنند وقتی در را
</p>
<p style="direction:rtl;">باز کردند معلوم شد حاکم از قلعه
</p>
<p style="direction:rtl;">ص ٣٤٢
</p>
<p style="direction:rtl;">بآمل برگشته چون خبر گرفتاری ما را شنيد نفوسی را که ما را مورد اذيّت
</p>
<p style="direction:rtl;">و آزار قرار داده بودند بشدّت و سختی توبيخ و سرزنش کرد با لحن توبيخ
</p>
<p style="direction:rtl;">آميز فرياد ميزد و بآنها ميگفت چرا گذاشتيد اين ستمکاران با ميهمان
</p>
<p style="direction:rtl;">دستگير شده که قدرت دفاع از خود ندارد اينگونه رفتار کنند؟ چرا
</p>
<p style="direction:rtl;">ميخواستيد اين ميهمان بزرگوار را بکشيد؟ بچه دليل علما و ساير اشرار
</p>
<p style="direction:rtl;">ادّعای خود را بر ايشان ثابت کرده بودند؟ اگر اين علما راست ميگويند که
</p>
<p style="direction:rtl;">حامی اسلام هستند واحکام اسلام را عمل ميکنند خوبست بقلعهء شيخ
</p>
<p style="direction:rtl;">طبرسی بروند و در آن جا اسلاميّت خود را ثابت کنند و از دين اسلام که
</p>
<p style="direction:rtl;">مدّعی حفظ آن هستند دفاع نمايند.
</p>
<p style="direction:rtl;">عبّاسقليخان لاريجانی از مشاهدهء شجاعت اصحاب قلعه خيلی
</p>
<p style="direction:rtl;">متحيّر شده بود پيش از آنکه بقلعه برود اصحابرا مورد اعتنا
</p>
<p style="direction:rtl;">نمی پنداشت و جلوگيری آنها را سهل ميدانست وقتی که رفت و وقايع را
</p>
<p style="direction:rtl;">بچشم خود ديد آنوقت از کبريا و خودخواهيش کاسته شد و آتش خشمش
</p>
<p style="direction:rtl;">تسکين يافت وقتی که وارد آمل شد با کمال خضوع و احترام بحضور مبارک
</p>
<p style="direction:rtl;">حضرت بهاءاللّه مشرّف شد و از بد رفتاری و کردار زشت مردم آمل
</p>
<p style="direction:rtl;">معذرت خواست طوری شده بود که شخصيّت و مقام خود را فراموش کرده
</p>
<p style="direction:rtl;">بود از جناب ملّا حسين خيلی تمجيد ميکرد و زبانش پيوسته بمدح مواهب
</p>
<p style="direction:rtl;">و مهارت و شجاعت و عزّت نفس جناب باب الباب گويا بود پس از چند روز
</p>
<p style="direction:rtl;">وسيله‌ای مهيّا کرد و حضرت بهاءاللّه را با همراهانشان بطهران رسانيد
</p>
<p style="direction:rtl;">اين پيش آمد که ذکر شده مانع آن شد که حضرت بهاءاللّه بتوانند خود را
</p>
<p style="direction:rtl;">بقلعه برسانند و بمساعدت اصحاب بپردازند هر چند نهايت جدّيت و کوشش
</p>
<p style="direction:rtl;">را داشتند که اصحاب قلعه را مساعدت فرمايند و لکن تقدير الهی بر اين
</p>
<p style="direction:rtl;">قرار نگرفته بود که ايشان در قلعه تشريف ببرند اگر بقلعه ميرفتند
</p>
<p style="direction:rtl;">و بشهادت ميرسيدند ديگر اهل عالم از تعاليم و احکام آن بزرگوار که در
</p>
<p style="direction:rtl;">ص ٣٤٣
</p>
<p style="direction:rtl;">دورهء اظهار امر آشکار شد محروم و بی‌نصيب ميماندند.
</p>
<p style="direction:rtl;">حضرت بهاءاللّه در بهار دورهء زندگانی يعنی در ريعان جوانی بودند که ندای
</p>
<p style="direction:rtl;">حضرت اعلی را شنيدند و در سنّ بيست و هفت بخدمت امر پرداختند از
</p>
<p style="direction:rtl;">جميع شئون ظاهره و ثروت و مقام گذشتند وقتی که در طهران بمساعدت
</p>
<p style="direction:rtl;">اسرای قزوين اقدام فرمودند گرفتار حبس شدند در قضيّهء نجات دادن
</p>
<p style="direction:rtl;">حضرت طاهره از قزوين نمونه‌ای از قدرت خود را آشکار ساختند در
</p>
<p style="direction:rtl;">بدشت داد و فرياد اصحاب را در نهايت تدبير زايل ساختند در نيالا حضرت
</p>
<p style="direction:rtl;">قدّوس را از مرگ نجات دادند باصحاب قلعهء طبرسی نصايح مشفقانه
</p>
<p style="direction:rtl;">فرمودند و پيوسته ميکوشيدند که به اصحاب مساعدت فرمايند و خود را
</p>
<p style="direction:rtl;">در همه حال فدای اصحاب ميساختند چنانچه در آمل نگذاشتند هيچ يک از
</p>
<p style="direction:rtl;">اصحاب مورد ضرب قرار بگيرند و خود بنفسه تحمّل آن مصيبت فرمودند
</p>
<p style="direction:rtl;">در واقعهء تير انداختن بابيان بشاه مورد رنج و آسيب اعدا قرار گرفتند چه
</p>
<p style="direction:rtl;">بليّاتيکه از لواسان تا اردوگاه پادشاه و از آنجا تا پايتخت بهيکل مبارک
</p>
<p style="direction:rtl;">رسيد در سياه چال طهران مشقّت فراوانی از ثقل اغلال تحمّل فرمودند و در
</p>
<p style="direction:rtl;">تاريکی آن سجن بزحمت فراوان گذراندند اين جمله که ذکر شد نمونه‌ای از
</p>
<p style="direction:rtl;">بليّاتی بود که تحمّل فرمودند و اين امور بزرگترين برهانست بر آنکه آن
</p>
<p style="direction:rtl;">بزرگوار يگانه شخصی بودند که جميع قوائی را که در ايران مورد اثر
</p>
<p style="direction:rtl;">بودند بکار ميانداختند قدرت و قوّت آن بزرگوار بود که قوای مؤثّره را با
</p>
<p style="direction:rtl;">نهايت دقّت بکار ميانداخت و امورشان را منظّم ميساخت و بالاخره آن
</p>
<p style="direction:rtl;">قوای مؤثّره را در دورهء شريعت بيان بچنان مقام بلندی رسانيد زيرا بعد
</p>
<p style="direction:rtl;">از شريعت بيان مقدّر بود که زمام امور موکول بآن بزرگوار شود و پس از
</p>
<p style="direction:rtl;">دورهء بيان آن نفس جليل مظهر وحی حضرت کردگار گردد.
</p>
<p style="direction:rtl;">ص ٣٤٤
</p>
<p style="direction:rtl;">فصل بيستم
</p>
<p style="direction:rtl;">بقيّهء فصل قبل
</p>
<p style="direction:rtl;">سابقاً گفتيم که مهديقلی ميرزا شکست خورد و فرار کرد لشکرش
</p>
<p style="direction:rtl;">پريشان شد بعد از پريشانی و فرار شاهزاده مهديقلی ميرزا ثانياً بجمع
</p>
<p style="direction:rtl;">قوی پرداخت و مصمّم شد که باصحاب قلعه حمله کند اصحاب خود را بار
</p>
<p style="direction:rtl;">ديگر در محاصرهء لشکری عظيم و سپاهی جرّار يافتند رياست لشکر با
</p>
<p style="direction:rtl;">عبّاسقليخان لاريجانی و سليمان خان افشار بود اين دو نفر قوّه و لوازم
</p>
<p style="direction:rtl;">بسيار و پياده و سواره بيشمار فراهم کردند و بلشکر شاهزاده مهديقلی
</p>
<p style="direction:rtl;">ميرزا پيوسته بودند اردوگاه در جوار قلعه قرار داشت هفت سنگر بمنزلهء
</p>
<p style="direction:rtl;">خطوط دفاعی در اطراف قلعه تعبيه کرده بودند که اگر اصحاب از قلعه
</p>
<p style="direction:rtl;">بيرون ميآمدند، تا آن هفت مانع را از بين برنميداشتند، بمرکز قوی
</p>
<p style="direction:rtl;">نميرسيدند، لشکريان هر روز با کمال غرور و خودخواهی بتمرين عمليّات
</p>
<p style="direction:rtl;">جنگی مشغول بودند و ميخواستند قوّه و قدرت خود را بدينوسيله
</p>
<p style="direction:rtl;">بمحصورين قلعه نمايش بدهند اصحاب قلعه دچار بی‌آبی شده بودند
</p>
<p style="direction:rtl;">و مجبور شدند در ميان قلعه چاه بکنند در هشتم ماه ربيع الاوّل حفر چاه
</p>
<p style="direction:rtl;">تمام شد وقتی که جناب ملّا حسين ديدند اصحاب چاه را حفر کردند بآنها
</p>
<p style="direction:rtl;">فرمودند عنقريب ما شستشو خواهيم کرد برای اينکار آب فراوانی خواهيم
</p>
<p style="direction:rtl;">داشت روزی که شستشو کنيم تمام اوساخ ترابی از ما زايل خواهد شد و در
</p>
<p style="direction:rtl;">پيشگاه خداوند قدير خواهيم شتافت و بحيات ابدی خواهيم رسيد هر کس
</p>
<p style="direction:rtl;">ميل دارد از جام شهادت بنوشد خود را مهيّا کند و منتظر آخرين ساعت
</p>
<p style="direction:rtl;">زندگانی خود باشد تا خونش در راه نصرت دين خويش بريزد امشب قبل از
</p>
<p style="direction:rtl;">طلوع فجر هر که دلش ميخواهد که با من همراه باشد بايد خود را آماده کند
</p>
<p style="direction:rtl;">تا از قلعه خارج شويم و لشکر ظلمتی را که در جلو راه ما قرار گرفته
</p>
<p style="direction:rtl;">ص ٣٤٥
</p>
<p style="direction:rtl;">پراکنده سازيم و بجايگاه عزّت ابدی
</p>
<p style="direction:rtl;">خويشتن را برسانيم.
</p>
<p style="direction:rtl;">هنگام عصر آن روز جناب ملّا
</p>
<p style="direction:rtl;">حسين وضو گرفتند، لباسهای تازهء
</p>
<p style="direction:rtl;">خود را پوشيدند، عمّامهء حضرت
</p>
<p style="direction:rtl;">باب را برسر گذاشتند و برای دفاع
</p>
<p style="direction:rtl;">خود را آماده ساختند صورت جناب
</p>
<p style="direction:rtl;">ملّا حسين بسيار درخشان بود و آثار
</p>
<p style="direction:rtl;">سرور بی‌منتهی از چهرهء ايشان
</p>
<p style="direction:rtl;">ظاهر و هويدا با اصحاب و ياران
</p>
<p style="direction:rtl;">طوری مذاکره ميفرمودند مثل اينکه
</p>
<p style="direction:rtl;">وداع ميکنند آنها را برای آخرين بار
</p>
<p style="direction:rtl;">تشويق ميکردند و بشجاعت و
</p>
<p style="direction:rtl;">استقامت تحريص ميفرمودند مدّتی
</p>
<p style="direction:rtl;">را هم در خدمت جناب قدّوس بسر
</p>
<p style="direction:rtl;">بردند در محضر ايشان با کمال خضوع نشسته بودند جناب قدّوس با
</p>
<p style="direction:rtl;">ملّا حسين مذاکره ميفرمودند و ايشانرا تشجيع ميکردند گاهی بذکر حضرت
</p>
<p style="direction:rtl;">باب و بياد آن بزرگوار مشغول بودند و زمانی قدّوس از کشفيّات روحيّهء
</p>
<p style="direction:rtl;">خويش بملّا حسين فيض ميبخشيدند خلاصه قسمت بيشتر آن شب منقضی
</p>
<p style="direction:rtl;">شد و ستارهء صبح دميد.
</p>
<p style="direction:rtl;">طلوع اين ستاره بملّا حسين بشارت ميداد که عنقريب فجر يوم وصال
</p>
<p style="direction:rtl;">محبوب بيهمتا طالع خواهد شد جناب باب الباب در آن وقت
</p>
<p style="direction:rtl;">برخاستند و بر اسب سوار شدند و فرمودند اصحاب در قلعه را باز
</p>
<p style="direction:rtl;">کنند آنگاه با سيصد و سيزده نفر از ياران برای مقابله با دشمنان از قلعه
</p>
<p style="direction:rtl;">ص ٣٤٦
</p>
<p style="direction:rtl;">خارج شدند و فرياد يا صاحب الزّمان برکشيدند صدای اصحاب در جنگل
</p>
<p style="direction:rtl;">ميپيچيد و از اطراف منعکس ميشد جناب ملّا حسين بسنگر اوّل حمله
</p>
<p style="direction:rtl;">کردند اين سنگر بدست زکريای قادی کلائی سپرده شده بود باب الباب
</p>
<p style="direction:rtl;">بفاصلهء کمی سنگر را در هم شکستند و زکريا را مقتول ساخته
</p>
<p style="direction:rtl;">سربازانش را پريشان و متفرّق ساختند بلافاصله با نهايت سرعت و شجاعت
</p>
<p style="direction:rtl;">سنگر دوّم و سوّم را نيز گشودند هر چه پيش ميرفتند خوف و بيم لشکر
</p>
<p style="direction:rtl;">دشمن زيادتر ميشد و نا اميدی و اضطرابشان بيشتر ميگشت
</p>
<p style="direction:rtl;">سراپای آنها را وحشت و دهشت گرفته بود از اطراف مثل باران بر سر
</p>
<p style="direction:rtl;">اصحاب و باب الباب گلوله ميباريد ولی آنها ابداً اعتنائی نداشتند و
</p>
<p style="direction:rtl;">پيوسته پيش ميرفتند تا جميع سنگرها را در هم شکسته و استحکامات را
</p>
<p style="direction:rtl;">ويران ساختند در اين بين عبّاسقليخان لاريجانی بالای درختی رفت و
</p>
<p style="direction:rtl;">خودش را در ميان شاخه‌های درخت پنهان ساخت و بمراقبت اصحاب
</p>
<p style="direction:rtl;">پرداخت اطراف او را تاريکی فرو گرفته بود و بخوبی ميتوانست در پرتو
</p>
<p style="direction:rtl;">مشعلهائيکه روشن شده بود باب الباب و اصحابش را کاملاً مراقبت کند
</p>
<p style="direction:rtl;">جناب ملّا حسين سواره پيش ميرفتند ناگهان پای اسب ايشان بريسمان
</p>
<p style="direction:rtl;">يکی از چادرهای نصب شده پيچيد ايشان ميخواستند اسب را از اين
</p>
<p style="direction:rtl;">ورطه برهانند که ناگهان هدف گلولهء دشمن خيانتکار يعنی عبّاسقليخان
</p>
<p style="direction:rtl;">لاريجانی گشتند اثر گلوله شديد بود خون بسيار از زخم باب الباب جاری
</p>
<p style="direction:rtl;">ميگشت عبّاسقليخان نميدانست که مقتول او کيست جناب ملّا حسين از
</p>
<p style="direction:rtl;">اسب پياده شدند و چند قدم بيشتر برنداشتند که قوای ايشان بضعف
</p>
<p style="direction:rtl;">و سستی گرائيده برزمين افتادند دو نفر جوان خراسانی از اصحاب باب الباب
</p>
<p style="direction:rtl;">که يکی موسوم بقلی و ديگری موسوم بحسن بود پيش آمدند و جناب
</p>
<p style="direction:rtl;">باب الباب را برداشته بقلعه بردند.
</p>
<p style="direction:rtl;">ملّا صادق و ملّا ميرزا محمّد فروغی برای من ( نبيل ) چنين حکايت کردند
</p>
<p style="direction:rtl;">ص ٣٤٧
</p>
<p style="direction:rtl;">گفتند که ما هر دو در آنوقت که ملّا حسين را بقلعه آوردند در ميان قلعه در
</p>
<p style="direction:rtl;">محضر جناب قدّوس مشرّف بوديم وقتی باب الباب را بحضور جناب قدّوس
</p>
<p style="direction:rtl;">آوردند بما فرمودند همه بيرون برويد و هيچ کس اينجا نماند ملّا حسين را
</p>
<p style="direction:rtl;">که بيهوش شده بود در حضور قدّوس گذاشتند همه بيرون آمديم بعد جناب
</p>
<p style="direction:rtl;">قدّوس بميرزا محمّد باقر امر کردند در را ببندد و هيچ کس را بمحضر ايشان راه
</p>
<p style="direction:rtl;">ندهد و فرمودند بعضی کارهای پنهانی دارم که هيچکس نبايد بآنها اطّلاع
</p>
<p style="direction:rtl;">پيدا کند ما از شنيدن اين فرمايش جناب قدّوس حيرت کرديم همانطور
</p>
<p style="direction:rtl;">ايستاده بوديم چند لحظه بعد صدای جناب ملّا حسين را شنيدم که با حضرت
</p>
<p style="direction:rtl;">قدّوس به مذاکره مشغولند و بسؤالات ايشان جواب ميدهند اين گفتگو دو
</p>
<p style="direction:rtl;">ساعت طول کشيد تعجّب ما وقتی بيشتر شد که ديديم ميرزا محمّد باقر
</p>
<p style="direction:rtl;">خيلی مضطرب و پريشان است بعدها بما گفت من پشت در ايستاده
</p>
<p style="direction:rtl;">بودم و از سوراخ در بميان اطاق نگاه ميکردم بمحض اينکه جناب قدّوس
</p>
<p style="direction:rtl;">اسم ملّا حسين را بردند فوراً ملّا حسين برخاسته نشستند و مانند سابق
</p>
<p style="direction:rtl;">با کمال خضوع سر خود را کج کرده چشمها را بزمين دوختند و با کمال دقّت
</p>
<p style="direction:rtl;">فرمايشات قدّوس را می‌شنيدند و هر چه را سؤال ميکردند جواب ميدادند
</p>
<p style="direction:rtl;">شنيدم که حضرت قدّوس بايشان فرمود " خيلی زود از من جدا شدی و مرا
</p>
<p style="direction:rtl;">در چنگال دشمنان واگذاشتی چندان طولی نميکشد که انشاء اللّه من هم نزد تو
</p>
<p style="direction:rtl;">خواهم آمد و بتو خواهم رسيد و از نعمتهای الهی که بوصف نميايد بهره‌ مند
</p>
<p style="direction:rtl;">خواهم شد " آنگاه صدای ملّا حسين را شنيدم که بقدّوس عرض کردند " جانم
</p>
<p style="direction:rtl;">فدای شما آيا از من راضی هستيد " پس از مدّتی جناب قدّوس بميرزا
</p>
<p style="direction:rtl;">باقر امر کردند در اطاق را باز کند اصحاب مشرّف شدند جناب
</p>
<p style="direction:rtl;">قدّوس فرمودند " من با ملّا حسين خدا حافظی کردم و دربارهء اموری با او
</p>
<p style="direction:rtl;">شريک و انباز گشتم که پيش از اين دربارهء آنها گفتگو نشده بود " ما نگاه
</p>
<p style="direction:rtl;">کرديم ديديم جناب ملّا حسين صعود کرده‌اند و آثار تبسّم لطيفی در
</p>
<p style="direction:rtl;">ص ٣٤٨
</p>
<p style="direction:rtl;">صورتشان پيداست چنان با آرامش و اطمينان بنظر ميرسيدند مثل اينکه
</p>
<p style="direction:rtl;">خوابيده‌اند در وقت کفنشان جناب قدّوس آمدند جسد باب الباب را در
</p>
<p style="direction:rtl;">پيراهنش پيچيدند و دستور دادند که بدن را در قسمت جنوبی ضريح شيخ
</p>
<p style="direction:rtl;">طبرسی قرار بدهند بعد نزديک جسد رفتند و بر صورت و چشمهای
</p>
<p style="direction:rtl;">ملّا حسين بوسه زدند و فرمودند " خوشا بحال تو که تا آخرين دقيقهء حيات
</p>
<p style="direction:rtl;">خويش بر عهد و ميثاق الهی ثابت و مستقيم بودی اميدوارم که هر گز بين
</p>
<p style="direction:rtl;">من و تو جدائی نيفتد " اين کلماترا جناب قدّوس با چنان سوز و گدازی
</p>
<p style="direction:rtl;">بيان فرمودند که هفت نفر از اصحاب که حاضر بودند بی‌اختيار گريه
</p>
<p style="direction:rtl;">کردند گريهء اصحاب خيلی سوزناک بود همه آرزو داشتند که اگر ممکن بود
</p>
<p style="direction:rtl;">جان خود را فدای باب الباب کنند جناب قدّوس با دست خويش جسد باب
</p>
<p style="direction:rtl;">الباب را در قبر گذاشتند و باصحابيکه نزديکش بودند فرمودند مدفن باب
</p>
<p style="direction:rtl;">الباب را بايد از همه کس مستور و مکتوم بداريد حتّی ساير اصحاب هم
</p>
<p style="direction:rtl;">نبايد بفهمند که مدفن باب الباب کجاست هيچ کس را مطّلع مسازيد بعد
</p>
<p style="direction:rtl;">دستور دادند سی و شش نفر ديگر از اصحاب را که شهيد شده بودند در
</p>
<p style="direction:rtl;">شمال مقبره و ضريح شيخ طبرسی در ميان يک قبر دفن کنند وقتی که
</p>
<p style="direction:rtl;">بدنها در ميان قبر گذاشته ميشد ميفرمود احبّای الهی بايد مانند اين
</p>
<p style="direction:rtl;">شهدای امر مقدّس رفتار کنند همانطور که اينها در حال ممات با هم متّحدند
</p>
<p style="direction:rtl;">احبّاء هم بايد در دورهء حيات خويش با هم متّحد باشند در آن شب قريب
</p>
<p style="direction:rtl;">نود نفر از اصحاب در ميدان جنگ زخمی شده بودند.
</p>
<p style="direction:rtl;">از روز دوازدهم ذی القعدهء سال هزار و دويست شصت و چهار هجری
</p>
<p style="direction:rtl;">يعنی اوّلين روزيکه اصحاب مورد هجوم اعدا قرار گرفتند تا روز وفات
</p>
<p style="direction:rtl;">جناب ملّا حسين که روز نهم ربيع الاوّل سال هزار و دويست و شصت و پنج
</p>
<p style="direction:rtl;">هجری هنگام طلوع فجر بود مطابق شماره و حساب ميرزا باقر هفتاد
</p>
<p style="direction:rtl;">و دو نفر از اصحاب در طول اين مدّت بشهادت رسيده بودند و از روزيکه
</p>
<p style="direction:rtl;">ص ٣٤٩
</p>
<p style="direction:rtl;">جناب ملّا حسين مورد هجوم دشمنان شدند تا روزيکه بشهادت رسيدند
</p>
<p style="direction:rtl;">يکصد و شانزده روز گذشته بود در طول اين مدّت چه وقايع عجيبه اتّفاق
</p>
<p style="direction:rtl;">افتاد چه شجاعتها از جناب ملّا حسين بظهور رسيد اقدامات باب الباب در
</p>
<p style="direction:rtl;">طول اين مدّت باندازه‌ای حيرت آور بود که سخت‌ترين دشمنان مشارٌاليه
</p>
<p style="direction:rtl;">بشجاعت و بزرگواری ايشان اقرار داشتند و از مشاهدهء آن وقايع
</p>
<p style="direction:rtl;">دچار حيرت و دهشت بودند در چهار دفعه جناب ملّا حسين نهايت درجهء
</p>
<p style="direction:rtl;">شجاعت و قوّت خويش را که از کمتر کسی ديده شده بود ظاهر ساختند.
</p>
<p style="direction:rtl;">دفعهء اوّل در روز دوازدهم ذی القعده نزديک بارفروش اتّفاق افتاد. دفعهء
</p>
<p style="direction:rtl;">دوّم در روز پنجم محرّم در جوار قلعهء شيخ طبرسی بوقوع پيوست که باب
</p>
<p style="direction:rtl;">الباب با لشکريان عبداللّه خان ترکمان روبرو شدند. مرتبهء سوّم در روز
</p>
<p style="direction:rtl;">بيست و پنجم محرّم در وسکس بود که با لشکر شاهزاده مهديقلی ميرزا
</p>
<p style="direction:rtl;">مصادف شده‌اند. دفعهء چهارم که از همه مهمتر بود و آخرين دفعه
</p>
<p style="direction:rtl;">محسوبست وقتی بود که عبّاسقليخان و شاهزاده مهديقلی ميرزا و سليمان
</p>
<p style="direction:rtl;">خان افشار همه دست بدست هم داده بودند و قوای خود را متّحداً بکار
</p>
<p style="direction:rtl;">انداخته بودند و چهل و پنج صاحب منصب که در جنگ مهارت و شجاعت
</p>
<p style="direction:rtl;">کامل داشتند نيز با آنها مساعد و همدست شده بودند. جناب ملّا حسين از
</p>
<p style="direction:rtl;">جميع وقايع هولناک که آتش جنگ در نهايت درجهء اشتعال بود مظفّر و
</p>
<p style="direction:rtl;">منصور گشتند و جميع آن سپاه و لشکريان جرّار را که در نهايت نظم
</p>
<p style="direction:rtl;">و ترتيب بودند متفرّق و پريشان ساختند در هر واقعه‌ای چنان
</p>
<p style="direction:rtl;">شجاعت و قوّت و مهارت و توانائی بانواع مختلف و اشکال متفاوت از
</p>
<p style="direction:rtl;">ايشان ظاهر ميشد که هر يک بتنهائی برای اثبات حقيقت امر مبارکی که
</p>
<p style="direction:rtl;">اين بزرگوار بحمايت آن قيام فرموده بود و برای پيشرفت آن کوشش
</p>
<p style="direction:rtl;">ميفرمود بدرجه‌ايکه جان خود را در راه نصرت آن امر با کمال غيرت
</p>
<p style="direction:rtl;">و شهامت فدا ساخت کافی بود. جناب ملّا حسين حتّی در دوران صباوت آثار
</p>
<p style="direction:rtl;">ص ٣٥٠
</p>
<p style="direction:rtl;">نجابت و حسن خلق در سيمايش ظاهر و آشکار بود در علم و دانش و تمسّک
</p>
<p style="direction:rtl;">بدين و مهارت در سواری و اخلاص در انجام مقاصد و مراعات انصاف و
</p>
<p style="direction:rtl;">ثبات و استقامت در امور دينی بدرجهء عالی و رتبهء بلند ارتقاء يافته بود
</p>
<p style="direction:rtl;">بواسطهء اين صفات جناب باب الباب از بين نفوسيکه جان خود را در
</p>
<p style="direction:rtl;">راه امر مبارک نثار کردند و بشهادت رسيدند ممتاز و از همه بالاتر بود
</p>
<p style="direction:rtl;">وقتی که جام شهادترا نوشيدند سی و شش سال از عمر مبارکشان گذشته
</p>
<p style="direction:rtl;">بود. جناب ملّا حسين وقتی که بکربلا رسيدند و بمجلس درس جناب سيّد کاظم
</p>
<p style="direction:rtl;">رشتی وارد شدند هيجده سال داشتند نه سال هم از محضر سيّد استفاده
</p>
<p style="direction:rtl;">کردند و باين وسيله استعداد قبول ندای حضرت باب در ايشان آشکار شد
</p>
<p style="direction:rtl;">بقيّهء عمر خويش را صرف خدمات امريه و جانفشانيهای حيرت‌آور
</p>
<p style="direction:rtl;">فرمودند تا در ميدان شهادت وارد شدند حوادث دورهء حيات ايشان هيچ
</p>
<p style="direction:rtl;">وقت مستور و خاموش نخواهد ماند و در نهايت وضوح و روشنی در
</p>
<p style="direction:rtl;">صفحات تاريخ بلاد آن بزرگوار خواهد درخشيد.
</p>
<p style="direction:rtl;">لشکر دشمن چنان شکست سختی خورده بودند که با کمال خجلت
</p>
<p style="direction:rtl;">و شرمساری ميتوان گفت از کار افتاده بودند قوای پريشان و گسيخته
</p>
<p style="direction:rtl;">جمع آوريش مشکل بود و نتوانستند باصحاب قلعه هجوم کنند مگر بعد از
</p>
<p style="direction:rtl;">چهل و پنج روز که قوی و لشکر پريشان از گوشه و کنار مجتمع شدند. در
</p>
<p style="direction:rtl;">اين بين عيد نوروز فرا رسيد شدّت سرما باندازه‌ای بود که مجبور شدند
</p>
<p style="direction:rtl;">هجوم و حملهء خود را باصحاب که چندين بار اصحاب آنها را شکست داده
</p>
<p style="direction:rtl;">بودند و با شرمساری و خوف همراهشان ساخته بود بتأخير بيندازند. هر
</p>
<p style="direction:rtl;">چند حمله باصحاب قلعه بتاخير افتاد ولی رؤسای لشکر و دولت اوامر
</p>
<p style="direction:rtl;">شديدی صادر کرده بودند که بهيچوجه نگذارند کسی بکمک اصحاب قلعه
</p>
<p style="direction:rtl;">بآنها بپيوندند. مسئلهء آذوقه برای اصحاب قلعه مشکل شده بود جناب
</p>
<p style="direction:rtl;">قدّوس بميرزا محمّد باقر دستور دادند برنجهائيکه جناب باب الباب برای
</p>
<p style="direction:rtl;">ص ٣٥١
</p>
<p style="direction:rtl;">دوران سختی انبار کرده بودند باصحاب قسمت کند وقتی که برنج را قسمت
</p>
<p style="direction:rtl;">کردند حضرت قدّوس اصحاب را احضار فرمودند و بآنها گفتند :" هر يک از
</p>
<p style="direction:rtl;">شما که ميتواند بليّات و مصائب آينده را که برای ما پيش خواهد آمد
</p>
<p style="direction:rtl;">تحمّل کند با ما در قلعه بماند و هر کدام که در وجود خويش احساس ترس
</p>
<p style="direction:rtl;">و ترديد مينمايد فوراً از قلعه بيرون رود و خود را بمأمنی برساند هر که
</p>
<p style="direction:rtl;">رفتنی است بايد زودتر برود زيرا دشمنان بزودی دور ما را خواهند
</p>
<p style="direction:rtl;">گرفت و بما حمله خواهند کرد، راه از هر طرف بروی ما بسته خواهد شد،
</p>
<p style="direction:rtl;">شدايد و بليّات سختی بر ما خواهد باريد و بمصائب طاقت فرسا دچار
</p>
<p style="direction:rtl;">خواهيم شد ".
</p>
<p style="direction:rtl;">در همان شبی که جناب قدّوس اين فرمايش را باصحاب فرمودند
</p>
<p style="direction:rtl;">شخص سيّدی موسوم به ميرزا حسين متولّی که جزو اصحاب بود بنفاق قيام
</p>
<p style="direction:rtl;">کرد و نسبت باصحاب قلعه راه خيانت سپرد و مکتوبی بعبّاسقليخان
</p>
<p style="direction:rtl;">لاريجانی نوشت مضمون آنکه :" چرا کاری را که شروع کرديد تمام نميکنيد
</p>
<p style="direction:rtl;">مگر نميدانيد که ملّا حسين وفات کرده و بوفات او شيرازهء دشمنان شما که در
</p>
<p style="direction:rtl;">قلعه جمع شده‌اند از هم پاشيده اصل کار ملّا حسين بود شما که آن رکن
</p>
<p style="direction:rtl;">اعظم را از بين برداشتيد چرا کار را باتمام نميرسانيد اگر همان وقت يک
</p>
<p style="direction:rtl;">روز ديگر صرف ميکرديد بدشمن فائق ميآمديد من بشما خبر ميدهم حالا
</p>
<p style="direction:rtl;">ديگر برای از بين بردن دشمنان خود به لشکر زياد احتياجی نداريد تنها صد
</p>
<p style="direction:rtl;">نفر جنگجو اگر بفرستيد بفاصلهء دو روز بر قلعه مسلّط خواهند شد و بدون
</p>
<p style="direction:rtl;">قيد و شرط همهء اهل قلعه تسليم شما خواهند گشت زيرا از حيث آذوقه در
</p>
<p style="direction:rtl;">سختی هستند همه گرسنه‌اند و از اين جهت دچار مشقّت شديدی شده‌اند ."
</p>
<p style="direction:rtl;">ميرزا حسين متولّی پس از نگارش نامه آنرا مهر کرد و بسيّد علی
</p>
<p style="direction:rtl;">زرگر داد سيّد علی بعد از آنکه سهم خود را از برنجيکه بين اصحاب قسمت
</p>
<p style="direction:rtl;">ميکردند دريافت نمود نصف شب از قلعه فرار کرد و مکتوب را
</p>
<p style="direction:rtl;">ص ٣٥٢
</p>
<p style="direction:rtl;">بعبّاسقليخان لاريجانی رساند عبّاسقليخان اين شخص را ميشناخت در آن
</p>
<p style="direction:rtl;">هنگام عبّاسقليخان در قريه‌ای که در چهار فرسخی قلعه بود توقّف داشت
</p>
<p style="direction:rtl;">و نميدانست چه بکند گاهی فکر ميکرد که بطهران برود و بحضور شاه
</p>
<p style="direction:rtl;">برسد و از اين شکست و فرار خجلت‌آور خود ننگ داشت گاهی ميگفت
</p>
<p style="direction:rtl;">بوطن خود يعنی لاريجان برگردد آنجا هم که ميرفت دوستان و خويشانش
</p>
<p style="direction:rtl;">برای اينکه شکست خورده بود ناچار او را ملامت ميکردند همينطور فکر
</p>
<p style="direction:rtl;">ميکرد که چه بکند، صبح که بيدار شد سيّد علی زرگر، نامهء ميرزا حسين
</p>
<p style="direction:rtl;">متولّی را باو داد عبّاسقليخان آنوقت دانست که ملّا حسين کشته شده از
</p>
<p style="direction:rtl;">اين جهت فکر تازه‌ای برايش حاصل شد از ترس اينکه مبادا سيّد علی زرگر
</p>
<p style="direction:rtl;">خبر قتل ملّا حسين را بسايرين بدهد، فوراً او را کشت و با نيرنگ عجيبی
</p>
<p style="direction:rtl;">" تهمت قتل " را از خود دور ساخت، دلش ميخواست پيش از آنکه ساير
</p>
<p style="direction:rtl;">رؤسای لشکر بهجوم و حمله اقدام کنند خودش باين کار مبادرت کند
</p>
<p style="direction:rtl;">و تسخير قلعه را باسم خود معروف سازد زيرا از طرفی ملّا حسين بقتل
</p>
<p style="direction:rtl;">رسيده بود و از طرف ديگر گرسنگی باصحاب قلعه زورآور شده بود از
</p>
<p style="direction:rtl;">اين جهت خود را مظفّر و منصور پنداشت و فوراً بجمع قوی پرداخت و ده
</p>
<p style="direction:rtl;">روز پيش از نوروز با لشکر خود بنيم فرسخی قلعه رفت ابتدا دربارهء
</p>
<p style="direction:rtl;">مندرجات نامهء ميرزا حسين متولّی خائن تحقيقاتی کرد و چون بصدق
</p>
<p style="direction:rtl;">مندرجات نامه يقين کرد هنگام طلوع صبح رايت هجوم بر افراشت و با دو
</p>
<p style="direction:rtl;">لشکر پياده و سواره قلعه را محاصره نمود بلشکر خود فرمان داد که ديده
</p>
<p style="direction:rtl;">بانان قلعه را هدف گلوله سازند.
</p>
<p style="direction:rtl;">ميرزا محمّد باقر با نهايت شتاب خود را بمحضر جناب قدّوس رسانيد
</p>
<p style="direction:rtl;">و جريان را معروض داشت قدّوس فرمود شخص خائنی که در قلعه هست
</p>
<p style="direction:rtl;">وفات جناب ملّا حسين را بعباسقليخان لاريجانی اطّلاع داده است او هم
</p>
<p style="direction:rtl;">بمحض اطّلاع بر وفات باب الباب موقع را مغتنم شمرده بقلعهء ما هجوم
</p>
<p style="direction:rtl;">ص ٣٥٣
</p>
<p style="direction:rtl;">کرده تا نصرت و فيروزی را مخصوص خويش سازد و از رقبای خود باين
</p>
<p style="direction:rtl;">واسطه پيش افتد تو اکنون با هيجده نفر از اصحاب از قلعه بيرون رو
</p>
<p style="direction:rtl;">و عبّاسقليخان را بجزای خود برسان تا بداند اگر ملّا حسين وفات يافته
</p>
<p style="direction:rtl;">و لکن قدرت الهی همواره اصحاب و ياران خود را مساعدت ميفرمايد
</p>
<p style="direction:rtl;">و پيوسته آنان را بر دشمنان مظفّر و منصور ميسازد. ميرزا محمّد باقر
</p>
<p style="direction:rtl;">پس از آنکه هيجده نفر از ميان اصحاب انتخاب کرد، اشارت کرد تا در قلعه
</p>
<p style="direction:rtl;">را باز کنند، خود و همراهانش سواره از قلعه بيرون تاختند و با فرياد
</p>
<p style="direction:rtl;">يا صاحب الزّمان ولوله ای انداختند، باردوی دشمن هجوم کردند و آنان را
</p>
<p style="direction:rtl;">پراکنده و پريشان ساختند، سپاه عبّاسقلی خان با ترس بسيار فرار اختيار
</p>
<p style="direction:rtl;">کردند و شکست ننگينی نصيب آنان گشت چنان پراکنده شدند که معدودی
</p>
<p style="direction:rtl;">از آنها توانستند خود را ببار فروش برسانند ولی از شدّت خجلت و ننگ
</p>
<p style="direction:rtl;">نميتوانستند سر بلند کنند عبّاسقلی خان بقدری ترسيد که خود را از اسب
</p>
<p style="direction:rtl;">بزمين انداخت و فرار کرد بقدری سراسيمه شده بود که در وقت پياده شدن
</p>
<p style="direction:rtl;">يکی از کفشهايش برکاب گير کرده و همانطور آويزان ماند و او متوجّه
</p>
<p style="direction:rtl;">نشده بطرفی که لشکرش فرار ميکردند او هم فرار کرد، در حالتی که يک
</p>
<p style="direction:rtl;">پايش کفش داشت و پای ديگرش برهنه بود با نهايت شتاب خود را
</p>
<p style="direction:rtl;">بشاهزاده مهديقلی ميرزا رساند و با ترس و خوف بسيار شکست خويش را
</p>
<p style="direction:rtl;">معروض داشت. ميرزا محمّد باقر با اصحاب خويش در نهايت سلامتی و
</p>
<p style="direction:rtl;">سرور بقلعه باز گشتند، عَلَمی را که از دشمن بجا مانده بود،
</p>
<p style="direction:rtl;">ميرزا باقر بدست گرفته بود و پس از ورود بقلعه با نشاط عظيمی آن
</p>
<p style="direction:rtl;">را برئيس بزرگوار خويش تقديم کرد.
</p>
<p style="direction:rtl;">همهء اصحاب از شکست دشمن مسرور شدند و اطمينان کامل مجددّاً
</p>
<p style="direction:rtl;">برای آنها حاصل شد که قوّهء ايمان و ايقان برای جلب نصرت و غلبه بر
</p>
<p style="direction:rtl;">دشمنان کافی است چون اصحاب چيزی نداشتند که سدّ جوع نمايند از
</p>
<p style="direction:rtl;">ص ٣٥٤
</p>
<p style="direction:rtl;">گوشت اسبهائی که از اردوی دشمن با خود آورده بودند تغذيه ميکردند و
</p>
<p style="direction:rtl;">با کمال شجاعت و ثبات هر گونه سختی را تحمّل مينمودند هميشه مراقب
</p>
<p style="direction:rtl;">بودند که آنچه را حضرت قدّوس بفرمايد مجری سازند و بساير مطالب
</p>
<p style="direction:rtl;">و امور اهمّيّتی نميدادند، مشکلاتی که در پيش داشتند و حملهء دشمنان
</p>
<p style="direction:rtl;">و ساير امور بقدر سر موئی آنان را از سلوک در طريقهء اصحاب سابق باز
</p>
<p style="direction:rtl;">نميداشت با نهايت استقامت و شجاعت مانند ياران قبل در نصرت امر
</p>
<p style="direction:rtl;">کوتاهی نداشتند هر چند بعضی از نفوس ضعيف القلب در مواقع اشتداد
</p>
<p style="direction:rtl;">بلايا لغزيدند و لکن اقدام آنها بقدری بی‌اهمّيّت بود که بکلّی از بين رفت
</p>
<p style="direction:rtl;">و همهء آنها فراموش شدند و کاری از پيش نبردند، جان بازی اصحاب
</p>
<p style="direction:rtl;">شجاع و دلباخته که دارای عزم راسخ و استقامت کامل بودند در پرتو انوار
</p>
<p style="direction:rtl;">اقدامات خود در سخت‌ ترين ساعات مصيبت و بلا خيانت و لغزش
</p>
<p style="direction:rtl;">خائنين بی‌نوا را بکلّی محو و نابود ساخت.
</p>
<p style="direction:rtl;">شاهزاده مهديقلی ميرزا که در ساری اردو زده بود از شکست
</p>
<p style="direction:rtl;">عبّاسقلی خان و فرار او خيلی خوشحال شد اگر چه باطناً تصميم داشت که
</p>
<p style="direction:rtl;">اصحاب قلعه را بکلّی محو کند ولی از عدم موفّقيت رقيب خود عبّاسقليخان
</p>
<p style="direction:rtl;">که ميخواست افتخار غلبه و فتح را خود بتنهائی دارا باشد و برای او
</p>
<p style="direction:rtl;">ميسّر نشد خيلی خوشحال شده بود فوراً نامه ای بطهران نگاشت و کمک
</p>
<p style="direction:rtl;">طلبيد تجهيزات جنگی و عرّاده‌های توپ و ساير لوازم را از طهران خواست
</p>
<p style="direction:rtl;">تا بدون تأخير برای او بفرستند و تصميم داشت که در اين مرتبه قلعه را
</p>
<p style="direction:rtl;">محاصره و بهر نحو هست اصحاب را مغلوب و قلعه را تسخير نمايد.
</p>
<p style="direction:rtl;">در ضمن اينکه دشمنان بتهيّهء حملهء جديدی مشغول بودند، اصحاب
</p>
<p style="direction:rtl;">جناب قدّوس بمشکلات و مصائب وارده بنظر بی‌اعتنائی مينگريستند
</p>
<p style="direction:rtl;">و مشغول تهيّهء لوازم انعقاد جشن نوروز بودند، در جريان جشن بشکر
</p>
<p style="direction:rtl;">خداوند متعال پرداختند که آنها را مورد فضل و احسان خويش قرار
</p>
<p style="direction:rtl;">ص ٣٥٥
</p>
<p style="direction:rtl;">داده و برکات خود را بآنان مبذول داشته با اينکه گرسنه بودند تمام
</p>
<p style="direction:rtl;">مصيبت‌ها و بليّات را فراموش کرده بودند و بخواندن اشعار سرگرم بودند
</p>
<p style="direction:rtl;">هنگام شب صدای اصحاب قلعه باطراف می‌پيچيد و در ساعات روز فرياد
</p>
<p style="direction:rtl;">آنان که جملهء ( سبّوحٌ قدّوسٌ رَبّنا و ربّ الملائکةِ و الرّوح ) را ميگفتند
</p>
<p style="direction:rtl;">بگوش قريب و بعيد ميرسيد تکرار اين جمله که پيوسته و مستمرّ بود
</p>
<p style="direction:rtl;">باعث اشتعال شجاعت و اطمينان در وجود اصحاب بود آنچه را از لشکر
</p>
<p style="direction:rtl;">دشمن گرفته بودند از اسب و غيره جميعاً صرف شد فقط از مواشی گاو
</p>
<p style="direction:rtl;">مادّه ای باقی مانده بود که حاجی نصير قزوينی آن گاو را در گوشه ای بسته بود
</p>
<p style="direction:rtl;">هر روز او را ميدوشيد و شيرش را برای جناب قدّوس شير برنج ميپخت و
</p>
<p style="direction:rtl;">ميبرد حضرت قدّوس مقداری از آن شير برنج ميل ميفرمودند و بقيّه را
</p>
<p style="direction:rtl;">باصحابی که در حضورشان بودند عنايت ميفرمودند و ميگفتند " از
</p>
<p style="direction:rtl;">روزيکه جناب ملّا حسين از من جدا شده است از هيچ غذائی لذّت نميبرم
</p>
<p style="direction:rtl;">زيرا وقتی می‌بينم ياران من در نهايت درجهء گرسنگی هستند و با کمال
</p>
<p style="direction:rtl;">ضعف و ناتوانی دور من نشسته‌اند دلم ميسوزد قلبم آتش ميگيرد ".
</p>
<p style="direction:rtl;">با اين همه مصائب و شدائد جناب قدّوس تفسير صاد الصّمد را پيوسته
</p>
<p style="direction:rtl;">می‌نوشتند و از طرفی هم ياران و احبّا را باستقامت و پايداری نصيحت
</p>
<p style="direction:rtl;">ميفرمودند ميرزا محمّد باقر هر صبح و شام اصحاب را جمع ميکرد
</p>
<p style="direction:rtl;">و قسمتی از تفسير صاد را برای آنها تلاوت مينمود از استماع آن آتش
</p>
<p style="direction:rtl;">شجاعت اصحاب شعله ور ميشد و اميد جديد در وجودشان احداث ميگشت.
</p>
<p style="direction:rtl;">از ملّا ميرزا محمّد فروغی شنيدم که ميفرمود خدا ميداند ما گرسنگی
</p>
<p style="direction:rtl;">خود را اهميّت نميداديم و برای خوراک روزانهء خود فکر نميکرديم زيرا
</p>
<p style="direction:rtl;">تلاوت آيات به نحوی مؤثّر بود که عقل ما را تسخير ميکرد اثر آن آيات
</p>
<p style="direction:rtl;">طوری بود که اگر چند سال هم بهمان منوال بسر ميبرديم ممکن نبود آثار
</p>
<p style="direction:rtl;">ملالت و رنج در ما پيدا شود يا شجاعت ما از بين برود هر وقت که فکر
</p>
<p style="direction:rtl;">ص ٣٥٦
</p>
<p style="direction:rtl;">نداشتن آذوقه و خوراک ميخواست قدری تصميم ما را متزلزل کند و قوّت
</p>
<p style="direction:rtl;">ما را بضعف تبديل نمايد فوراً ميرزا محمّد باقر بحضور جناب قدّوس
</p>
<p style="direction:rtl;">ميرفت و قضيّه را عرض ميکرد ايشان تشريف ميآوردند، بمحض اينکه
</p>
<p style="direction:rtl;">پيش ما ميآمدند از مشاهدهء آن طلعت نورانی و آن بيانات سحرآميز نااميدی
</p>
<p style="direction:rtl;">ما باميدواری و غصّه و اندوه ما بسرور و شادمانی تبديل ميشد،
</p>
<p style="direction:rtl;">حالتی در خود احساس ميکرديم که اگر تمام دشمنان غفلتاً بما حمله ميکردند
</p>
<p style="direction:rtl;">يقين داشتيم که فوراً همه را شکست خواهيم داد.
</p>
<p style="direction:rtl;">عيد نوروز در آن ايّام مطابق با بيست و چهارم ماه ربيع الثّانی سال
</p>
<p style="direction:rtl;">هزار و دويست و شصت و پنج هجری بود جناب قدّوس در روز عيد ورقه ای
</p>
<p style="direction:rtl;">نگاشتند که برای اصحاب قرائت شد مضمون ورقه اين بود که عنقريب
</p>
<p style="direction:rtl;">امتحانات شديده پيش خواهد آمد و مصائب تازه واقع خواهد شد و در
</p>
<p style="direction:rtl;">نتيجه جمع بسياری از اصحاب بشهادت خواهند رسيد چند روز از اين
</p>
<p style="direction:rtl;">مقدّمه گذشت، شاهزاده مهديقلی ميرزا با لشکر جرّاری نزديک قلعه فرود
</p>
<p style="direction:rtl;">آمد سليمان خان افشار و عبّاسقليخان لاريجانی و جعفر قلی خان هر يک با
</p>
<p style="direction:rtl;">عدّه و تجهيزات خود بشاهزاده پيوستند بعلاوه چهل نفر از بزرگان
</p>
<p style="direction:rtl;">و صاحب منصبان هم بمساعدت شاهزاده آمدند در مجاور قلعه در نقاط
</p>
<p style="direction:rtl;">مختلفه سنگرها و خندق‌ها و ساير استحکامات جنگی را مهيّا ساختند تا
</p>
<p style="direction:rtl;">روز نهم شهر البهاء رئيس لشکر بتوپچی ها فرمان داد که قلعه و اصحاب
</p>
<p style="direction:rtl;">را هدف گلوله‌های توپ نمايند.
</p>
<p style="direction:rtl;">در بين اينکه گلوله از هر طرف ميباريد جناب قدّوس از اطاق خود
</p>
<p style="direction:rtl;">بيرون آمدند و بوسط قلعه تشريف آوردند و بمشی پرداختند وجههء
</p>
<p style="direction:rtl;">قدّوس بسيار مسرور و صورتشان خندان بود نهايت اطمينان و متانت را
</p>
<p style="direction:rtl;">داشتند همانطورکه قدم ميزدند ناگهان گلولهء توپی جلوی جناب قدّوس
</p>
<p style="direction:rtl;">بزمين افتاد ايشان گلوله را بکمال خونسردی و بی‌اعتنائی با پای خود
</p>
<p style="direction:rtl;">ص ٣٥٧
</p>
<p style="direction:rtl;">غلطاندند و فرمودند :" اين ستمکاران چقدر از غضب خدا غافل و بی خبرند
</p>
<p style="direction:rtl;">مگر نميدانند که نمرود با آن عظمت را خداوند بوسيلهء مخلوق ضعيفی که
</p>
<p style="direction:rtl;">پشّه باشد هلاک فرمود مگر نميدانند که قوم عاد و ثمود را باد تند بهلاکت
</p>
<p style="direction:rtl;">رساند اگر ميدانند پس چرا اين همه کوشش ميکنند که جنود الهی را
</p>
<p style="direction:rtl;">بترسانند با آنکه اين جنود شجاع و اصحاب دلير اهمّيّتی بقدرت و قوّت
</p>
<p style="direction:rtl;">سلطنت نميدهند و آنرا مانند ظلّ زائل ميشمارند " آنگاه باصحاب توجّه
</p>
<p style="direction:rtl;">کرده و فرمودند :" شما آن اصحابی هستيد که حضرت رسول عليه الصّلوة
</p>
<p style="direction:rtl;">و السّلام دربارهء شما فرموده است و اشوقا لاِخوانيَ الّذينَ يأتُونَ فی آخرِ
</p>
<p style="direction:rtl;">الزّمانِ طُوبی لَهُم و طُوبی لنا و طوبی هُم اَفضَلُ مِن طُوبانا ملتفت باشيد
</p>
<p style="direction:rtl;">مبادا نفس و هوی بشما غلبه کند و باين وسيله مقام عظيم خود را از دست
</p>
<p style="direction:rtl;">بدهيد از تهديد اشرار نترسيد و از سطوت کفّار نهراسيد برای هر يک از
</p>
<p style="direction:rtl;">شما وقتی مقدّر و ساعتی مقرّر است چون اجل برسد نه هجوم اعدا اثری
</p>
<p style="direction:rtl;">دارد و نه کوشش احبّاء تأثيری هيچکس نميتواند اجل کسی را مقدّم و مؤخّر
</p>
<p style="direction:rtl;">سازد اگر تمام روی زمين بمخالفت شما قيام کنند قبل از وقتی که خدا
</p>
<p style="direction:rtl;">معيّن کرده نميتوانند کاری بکنند يک دقيقه از وقت مقرّر زياد و کم نخواهد
</p>
<p style="direction:rtl;">شد امّا شما اگر چه يک لحظه از اين گلوله‌های توپ ترس بخود راه بدهيد
</p>
<p style="direction:rtl;">و مضطرب بشويد يقين بدانيد که از حصن حصين حمايت الهی خود را
</p>
<p style="direction:rtl;">خارج ساخته‌ايد ".
</p>
<p style="direction:rtl;">اصحاب که اين بيانات را می‌شنيدند روح اطمينان و استقامت در
</p>
<p style="direction:rtl;">آنها سريان مييافت بجز چند نفر ضعيف القلب که آثار نقاق و ترس در
</p>
<p style="direction:rtl;">وجودشان ظاهر بود در گوشه ای از قلعه که کسی آنها را نميديد دور هم
</p>
<p style="direction:rtl;">جمع شده بودند و بنشاط و شجاعت ساير اصحاب که در نهايت درجهء
</p>
<p style="direction:rtl;">خلوص و انقطاع بودند بچشم بغض و عداوت و بنظر دهشت و وحشت
</p>
<p style="direction:rtl;">مينگريستند چند روز پشت سر هم از لشکر شاهزاده مهديقلی ميرزا
</p>
<p style="direction:rtl;">ص ٣٥٨
</p>
<p style="direction:rtl;">باصحاب قلعه گلوله توپ ميريخت لشکر شاهزاده خيلی متعجّب بودند
</p>
<p style="direction:rtl;">و در عين حال متحيّر که اين همه گلوله‌های توپ اصحاب قلعه را از دعا و نماز
</p>
<p style="direction:rtl;">و اذکارشان باز نميدارد و در مقابل صدای گلوله‌های توپ اصحاب با کمال
</p>
<p style="direction:rtl;">شجاعت صدا بدعا و اذکار بلند ميکردند دشمنان منتظر بودند که اصحاب قلعه
</p>
<p style="direction:rtl;">تسليم شوند ولی بر عکس ميديدند که صدای اذان و تلاوت آيات قرآن و آوازهای
</p>
<p style="direction:rtl;">فرح انگيز و مناجات و دعا پيوسته از اصحاب بگوش آنها ميرسد.
</p>
<p style="direction:rtl;">از مشاهدهء اين شجاعت و استقامت اصحاب جعفر قلی خان از همه
</p>
<p style="direction:rtl;">بيشتر آتش گرفته بود، دلش از شدّت بغض و کينهء اصحاب بجوش
</p>
<p style="direction:rtl;">و خروش آمده و ميخواست بهر طوری شده است شعله شجاعت اصحاب را
</p>
<p style="direction:rtl;">فرو نشاند از اين جهت دستور داد برجی بسازند بعد از اتمام برج توپی
</p>
<p style="direction:rtl;">بالای برج گذاشت و وسط قلعه را هدف گلولهء توپ ميساخت جناب قدّوس
</p>
<p style="direction:rtl;">بميرزا محمّد باقر امر کردند که برود و جزای آن شخص پست خود خواه را
</p>
<p style="direction:rtl;">بدهد و همانطور که عبّاسقليخان را ذليل و زبون ساخت جعفر قليخان را
</p>
<p style="direction:rtl;">هم مثل او منکوب و مخذول سازد، قدّوس بميرزا محمّد باقر فرمودند " بايد
</p>
<p style="direction:rtl;">باين شخص بفهمانی که اصحاب شجاع و بندگان مخلص خدا در دليری
</p>
<p style="direction:rtl;">مانند شير هستند، شير وقتی که گرسنه ميشود و باضطرار دچار ميگردد
</p>
<p style="direction:rtl;">شجاعت و شهامتش باعلی درجه ظاهر ميشود، اصحاب قلعه هم مانند شير
</p>
<p style="direction:rtl;">هستند، باو بفهمان که اين اصحاب هر چه بيشتر گرسنه بشوند، نايرهء
</p>
<p style="direction:rtl;">غضبشان شديدتر مشتعل ميشود و هجوم و حمله ‌شان سخت‌ تر خواهد بود .
</p>
<p style="direction:rtl;">ميرزا محمّد باقر با هيجده نفر از ياران سواره از قلعه بيرون تاختند
</p>
<p style="direction:rtl;">و بمراتب شديدتر از سابق فرياد يا صاحب الزّمان ميکشيدند، لشکر
</p>
<p style="direction:rtl;">دشمنان دچار خوف و ترس بی‌منتهی گشتند، جعفر قلی خان و سی نفر از
</p>
<p style="direction:rtl;">يارانش طعمهء شمشير اصحاب شدند، اصحاب ببرج حمله کردند، برج را
</p>
<p style="direction:rtl;">خراب و توپ را از بالای برج برزمين انداختند، بعضی از استحکامات
</p>
<p style="direction:rtl;">ص ٣٥٩
</p>
<p style="direction:rtl;">و سنگرها را خراب و ويران کردند، در اين بين شب شد و هوا تاريک گرديد
</p>
<p style="direction:rtl;">که دست از کار کشيدند وگر نه باقی لشکر را نيز بجزای خودشان
</p>
<p style="direction:rtl;">ميرساندند، اصحاب بقلعه برگشتند، بهيچ کدام اذيّت و آزاری نرسيده بود
</p>
<p style="direction:rtl;">چند رأس اسب از دشمنان بجا مانده بود که با خود بقلعه آوردند لشکر
</p>
<p style="direction:rtl;">دشمن پريشان خاطر گشته و تا چند روز بعد مهيّای هجوم و حمله نشدند،
</p>
<p style="direction:rtl;">در قورخانهء لشکر دشمن غفلتاً حريق و انفجاری واقع شد که عدّه‌ای از
</p>
<p style="direction:rtl;">صاحب منصبان توپخانه و عدّهء بسياری از سربازان کشته شدند اين پيش
</p>
<p style="direction:rtl;">آمد سبب شد که تا يک ماه نتوانستند باصحاب قلعه هجوم نمايند.
</p>
<p style="direction:rtl;">در اين مدّت بعضی از اصحاب گاهی از قلعه بيرون ميرفتند و بواسطهء
</p>
<p style="direction:rtl;">جمع کردن علف خشک از مزرعه‌ها تا اندازهء سدّ جوع مينمودند گوشت
</p>
<p style="direction:rtl;">اسبها تمام شده بود و اصحاب از شدّت جوع چرم زين ها را از ناچاری تناول
</p>
<p style="direction:rtl;">مينمودند علفهای خشک را ميجوشاندند و طوری می‌بلعيدند که سبب رقّت
</p>
<p style="direction:rtl;">بود، هر کس ميديد دلش بحال آنها ميسوخت وقتيکه قوای آنها سست
</p>
<p style="direction:rtl;">و ابدانشان نحيف شده بود، حضرت قدّوس نزد آنها ميآمدند و با کلمات
</p>
<p style="direction:rtl;">بهجت‌انگيز آلام آنها را تخفيف می‌بخشيدند و اميدوارشان ميساختند.
</p>
<p style="direction:rtl;">در اوّل ماه جمادی الثّانی توپخانهء دشمن قلعه را هدف گلوله ساختند
</p>
<p style="direction:rtl;">و بلافاصله افواجی مرکّب از سواره و پياده برای تسخير قلعه هجوم کردند
</p>
<p style="direction:rtl;">جناب قدّوس چون نزديک شدن دشمنان را مشاهده فرمودند و صدای آنها را
</p>
<p style="direction:rtl;">شنيدند ميرزا باقر را احضار کردند و فرمودند " با سی و شش نفر از
</p>
<p style="direction:rtl;">اصحاب جلو دشمن را بگيرد و دفاع کند و باو فرمودند از روزيکه در اين
</p>
<p style="direction:rtl;">قلعه مسکن گرفته‌ايم تا بحال هيچگاه راضی نميشديم که بدشمنان خود
</p>
<p style="direction:rtl;">تعدّی کنيم و تا آنها بما هجوم نميکردند ما دست بدفاع نميگشاديم حالا هم
</p>
<p style="direction:rtl;">همينطور است اگر مقصود ما آن بود که رياستی بدست بياوريم و بزور
</p>
<p style="direction:rtl;">اسلحه بر کفّار غلبه کنيم و اعلان جهاد بدهيم هرگز تا امروز در ميان قلعه
</p>
<p style="direction:rtl;">ص ٣٦٠
</p>
<p style="direction:rtl;">نمی‌مانديم قوّهء اصحاب و قدرت اسلحهء ما بطوری بود که بر همهء امّتها غالب
</p>
<p style="direction:rtl;">ميشديم حال ما مانند اصحاب حضرت رسول عليه السّلام در گذشتهء ايّام
</p>
<p style="direction:rtl;">است اگر مقصودی داشتيم مانند حضرت رسول شمشير ميکشيديم
</p>
<p style="direction:rtl;">و دشمنان خود را مجبور ميکرديم که مؤمن شوند و قبول دعوت کنند از
</p>
<p style="direction:rtl;">روزيکه در اين قلعه وارد شديم مقصودمان اين بود که با رفتار خويش
</p>
<p style="direction:rtl;">عظمت دعوت الهی را ثابت کنيم و خود را برای جانفشانی آماده سازيم
</p>
<p style="direction:rtl;">و خون خويش را در راه دين خود نثار کنيم ساعت مقرّر نزديک است عنقريب
</p>
<p style="direction:rtl;">خواهد آمد وقتيکه کارهای ما تمام شود آن ساعت مقرّر خواهد رسيد.
</p>
<p style="direction:rtl;">ميرزا باقر سی و شش نفر از ميان اصحاب انتخاب کرد، سواره از
</p>
<p style="direction:rtl;">قلعه بيرون رفتند، دشمنان را پراکنده ساختند و مظفّر و منصور برگشتند،
</p>
<p style="direction:rtl;">دشمنان که از شنيدن فرياد يا صاحب الزّمان اصحاب خيلی ترسيده بودند
</p>
<p style="direction:rtl;">فرار کردند و علم خود را بجا گذاشتند اصحاب آن عَلَم را با خود بقلعه
</p>
<p style="direction:rtl;">بردند، در اين واقعه پنج نفر از اصحاب شهيد شدند، سايرين در هنگام
</p>
<p style="direction:rtl;">مراجعت بقلعه شهدا را با خود بقلعه بردند و پهلوی ديگران دفن کردند.
</p>
<p style="direction:rtl;">شاهزاده مهديقلی ميرزا از قوّت و توانائی بی‌اندازهء دشمنان خويش
</p>
<p style="direction:rtl;">حيران شده بود ناچار رؤسای لشکر را جمع کرد و با آنها بمشورت پرداخت
</p>
<p style="direction:rtl;">آنها را تشويق کرد که بهر طوری ممکن است چاره ای کنند و بهر وسيله هست
</p>
<p style="direction:rtl;">قلعه را تسخير نمايند سه روز مشورت رؤسای لشکر طول کشيد بالاخره
</p>
<p style="direction:rtl;">بهتر آن ديدند که چند روز از تطاول و حملهء بقلعه خود داری کنند
</p>
<p style="direction:rtl;">و باصحاب قلعه اذيّتی نرسانند، شايد اصحاب بواسطهء گرسنگی شديد
</p>
<p style="direction:rtl;">و نااميدی که بر آنها روی داده بدون قيد و شرطی خودشان تسليم شوند.
</p>
<p style="direction:rtl;">شاهزاده منتظر بود که نتيجهء تصميم خويش را مشاهده کند در اين بين
</p>
<p style="direction:rtl;">شخصی از طهران بحضور شاهزاده رسيد و فرمانی از شاه همراه داشت.
</p>
<p style="direction:rtl;">اين شخص از اهل قريهء کند بود، قريهء کند نزديک طهران واقع شده،
</p>
<p style="direction:rtl;">ص ٣٦١
</p>
<p style="direction:rtl;">چون ميدانست که ملّا مهدی کندی و برادرش ملّا باقر کندی که با او هم وطن
</p>
<p style="direction:rtl;">هستند جزو اصحاب قلعه ميباشند از شاهزاده اجازه گرفت که بقلعه وارد
</p>
<p style="direction:rtl;">شود و آن دو نفر را نصيحت کند شايد بتواند آنها را از مرگ خلاصی بخشد،
</p>
<p style="direction:rtl;">وقتيکه نزديک قلعه رسيد از مستحفظين قلعه درخواست کرد که بملّا مهدی
</p>
<p style="direction:rtl;">کندی بگويند يک نفر از رفقای تو آمده ميخواهد تو را ملاقات کند جناب
</p>
<p style="direction:rtl;">کليم ميفرمودند که آن شخص در طهران خودش برای من حکايت کرد و گفت
</p>
<p style="direction:rtl;">ملّا مهدی از ديوار قلعه نمايان شد من او را ديدم که صورتش را بسيار سخت
</p>
<p style="direction:rtl;">بهم کشيده بود و مانند شير نگاه تند و تيزی داشت پيراهن سفيد درازی
</p>
<p style="direction:rtl;">مانند اعراب پوشيده بود، شمشيرش را روی پيراهن بسته بود، دستمال
</p>
<p style="direction:rtl;">سفيدی در دستش بود بمن گفت چکار داری زود بگو زيرا ميترسم که مولای
</p>
<p style="direction:rtl;">من مرا احضار کند و من آنجا نباشم آثار عظمت و قوّت از صورت
</p>
<p style="direction:rtl;">و چشمانش آشکار بود، خيلی متحيّر شدم، از نگاه کردن و هيبت او دهشت
</p>
<p style="direction:rtl;">مرا فرو گرفت غفلتاً بفکرم رسيد که خوب است عاطفهء پنهانی را که در
</p>
<p style="direction:rtl;">قلبش موجود است بيدار سازم لهذا دربارهء فرزندش با او صحبت کردم
</p>
<p style="direction:rtl;">ملّا مهدی پسری داشت موسوم برحمن که او را در قريهء کند گذاشته بود
</p>
<p style="direction:rtl;">و باصحاب پيوسته بود مشارٌ اليه آن طفل را خيلی دوست ميداشت و هر
</p>
<p style="direction:rtl;">وقت ميخو‌است آن طفل را بخواباند پهلوی گهواره‌اش مينشست و شعری
</p>
<p style="direction:rtl;">را که ساخته بود ميخواند تا آن طفل بخواب ميرفت. من بملّا مهدی گفتم
</p>
<p style="direction:rtl;">رحمن پسرت که اينقدر او را دوست ميداشتی تنها و بی‌پرستار مانده،
</p>
<p style="direction:rtl;">آرزو دارد که ترا ببيند ملّا مهدی گفت به رحمن بگو که محبّت رحمن حقيقی
</p>
<p style="direction:rtl;">تمام قلب مرا تسخير کرده و جای محبّت ديگران در او باقی نمانده من اين
</p>
<p style="direction:rtl;">را که شنيدم اشکم سرازير شد بی‌اختيار فرياد کشيدم خدا لعنت کند هر
</p>
<p style="direction:rtl;">کس که ترا و رفقای ترا کافر و گمراه ميخواند، آنوقت از او پرسيدم اگر
</p>
<p style="direction:rtl;">من وارد قلعه شوم و پيش تو بيايم چه خواهد شد؟ جواب داد اگر مقصود تو
</p>
<p style="direction:rtl;">ص ٣٦٢
</p>
<p style="direction:rtl;">از ورود در قلعه تحرّی حقيقت و جهد در عرفان حقّ است من با نهايت سرور
</p>
<p style="direction:rtl;">حاضرم تو را راهنمائی کنم و اگر مقصودت اين است که بديدن من بيائی
</p>
<p style="direction:rtl;">و از رفيق قديمی خود ديدن کنی من ترا ميپذيرم زيرا حضرت رسول عليه السّلام
</p>
<p style="direction:rtl;">فرموده " اَکرَمُوا الضّيفَ وَ لَو کانَ کافِراً " بنابر اين از تو پذيرائی
</p>
<p style="direction:rtl;">ميکنم و علف پخته و استخوان جوشيده برای تو ميآورم زيرا بيش از اين
</p>
<p style="direction:rtl;">چيزی ندارم و اگر مقصودت اينست که بيائی و مرا اذيّت کنی با خبر باش
</p>
<p style="direction:rtl;">که من از خودم دفاع خواهم کرد و تو را ميگيرم و از بالای اين ديوار پائين
</p>
<p style="direction:rtl;">مياندازم وقتيکه او را اينطور دارای ثبات و استقامت ديدم يقين کردم که
</p>
<p style="direction:rtl;">اصرار من فايده ندارد، استقامت و شجاعت او بقدری بود که اگر تمام علما
</p>
<p style="direction:rtl;">روی زمين جمع ميشدند که رخنه و شکّی در ايمان او بيندازند و او را
</p>
<p style="direction:rtl;">برگردانند از عهده بر نميآمدند و اگر همهء مردم دنيا با تمام قوی همّت
</p>
<p style="direction:rtl;">ميگماشتند که او را از طريقه ای که پيش گرفته منحرف سازند نميتوانستند
</p>
<p style="direction:rtl;">باو گفتم آن جامی که آشاميده ای بر تو گوارا باشد که بمذاق تو خوش آمده
</p>
<p style="direction:rtl;">و اين همه برکت برای تو فراهم کرده، شاهزاده قسم ياد کرده است هر کس
</p>
<p style="direction:rtl;">از قلعه بيرون بيايد آزاد است ميتواند باجازهء شاهزاده بسلامتی بوطن
</p>
<p style="direction:rtl;">خود برگردد و مخارج راه خود را هم دريافت کند ملّا مهدی گفت من اين
</p>
<p style="direction:rtl;">پيغام تو را برفقای خودم خواهم رساند آيا ديگر با من کاری داری من
</p>
<p style="direction:rtl;">ميخواهم نزد مولای خودم برگردم و پيش از اين نميتوانم معطّل شوم من
</p>
<p style="direction:rtl;">باو گفتم خدا ترا برای رسيدن بمقصودت مساعدت فرمايد و تأييد کند
</p>
<p style="direction:rtl;">ملّا مهدی با کمال سرور بمن گفت " خدا مرا تأييد فرموده است اگر تأئيد
</p>
<p style="direction:rtl;">او نبود چطور ممکن بود از منزلی که در قريهء کند داشتم و مثل محبسی
</p>
<p style="direction:rtl;">برای من بود خلاص شوم و باين قلعه عالی مرتبت ورود نمايم " بعد از گفتن
</p>
<p style="direction:rtl;">اين کلمات رفت.
</p>
<p style="direction:rtl;">ملّا مهدی بمحض اينکه نزد اصحاب مراجعت نمود پيغام شاهزاده را که
</p>
<p style="direction:rtl;">ص ٣٦٣
</p>
<p style="direction:rtl;">بوسيلهء آن شخص دريافت کرده بود باصحاب ابلاغ کرد عصر آن روز سيّد
</p>
<p style="direction:rtl;">ميرزا حسين قمی با نوکر خودش از قلعه بيرون آمد و باردوی
</p>
<p style="direction:rtl;">شاهزاده رفت روز دوّم رسول بهنميری و چند نفر ديگر که از گرسنگی
</p>
<p style="direction:rtl;">بتنگ آمده بودند با کمال حزن و ترديد از اصحاب جدا شدند تا نزد
</p>
<p style="direction:rtl;">شاهزاده بروند باميد اينکه شاهزاده بوعدهء خود وفا خواهد کرد بمحض
</p>
<p style="direction:rtl;">اينکه از قلعه بيرون رفتند عبّاسقلی خان لاريجانی فرمان داد همهء آنها را
</p>
<p style="direction:rtl;">مقتول ساختنند.
</p>
<p style="direction:rtl;">خلاصه تا چند روز بعد از اين حوادث لشکر دشمن که در جوار قلعه
</p>
<p style="direction:rtl;">بودند باصحاب قلعه کاری نداشتند و اذيّتی وارد نمی ساختند روز چهار
</p>
<p style="direction:rtl;">شنبه شانزدهم جمادی الثّانی هنگام صبح شخصی از طرف شاهزاده بقلعه
</p>
<p style="direction:rtl;">آمد و گفت شاهزاده فرموده‌اند که دو نفر بفرستيد تا با آنها مذاکره
</p>
<p style="direction:rtl;">محرمانه کنيم شايد موفّق شويم که با هم صلح نمائيم جناب قدّوس
</p>
<p style="direction:rtl;">ملّا يوسف اردبيلی و سيّد رضای خراسانی را فرستادند و بآنها فرمودند
</p>
<p style="direction:rtl;">بشاهزاده بگوئيد که من برای انجام نظريّهء شما آماده‌ام مهديقلی ميرزا از
</p>
<p style="direction:rtl;">آن دو نفر خيلی خوب پذيرائی کرد دستور داد برای آنها چای آوردند آن دو
</p>
<p style="direction:rtl;">نفر چای ننوشيدند و گفتند ماداميکه رئيس بزرگوار ما در قلعه گرسنه
</p>
<p style="direction:rtl;">است شرط وفا نيست که ما چيزی بخوريم يا بياشاميم اگر چنين کاری از
</p>
<p style="direction:rtl;">ما سر بزند چطور ميتوانيم بگوئيم مطيع او هستيم. شاهزاده گفت جنگ
</p>
<p style="direction:rtl;">و جدال بين ما و شما بی‌جهت مدّتی است که طول کشيده هم شما و هم ما
</p>
<p style="direction:rtl;">خيلی ضرر ديده‌ايم من تصميم گرفته‌ام که اختلاف بين خود و شما را بنحو
</p>
<p style="direction:rtl;">مسالمت حلّ نمايم آنگاه قرآنی را که پهلويش گذاشته بود برداشت و در
</p>
<p style="direction:rtl;">حاشيهء سورهء فاتحه برای جلب اطمينان جناب قدّوس چنين نوشت: " باين
</p>
<p style="direction:rtl;">کتاب مقدّس و بکسی که آن را فرستاده و پيغمبری که اين آيات را از جانب
</p>
<p style="direction:rtl;">خدا آورده قسم ياد ميکنم که جز آشتی و دوستی هيچ مقصودی ندارم
</p>
<p style="direction:rtl;">ص ٣٦٤
</p>
<p style="direction:rtl;">ميخواهم اساس دوستی و آشتی را بين خود و شما محکم کنم بنا بر اين از
</p>
<p style="direction:rtl;">قلعه بيرون بيائيد و مطمئنّ باشيد که دست هيچکس برای اذيّت شما دراز
</p>
<p style="direction:rtl;">نخواهد شد شما و اصحاب شما در حفظ خدا و حضرت رسول عليه السّلام
</p>
<p style="direction:rtl;">و پادشاه ناصر الدّين شاه هستيد بشرافت خود قسم ميخورم که هيچکس نه
</p>
<p style="direction:rtl;">در ميان لشکر و نه در جهات مجاوره نسبت بشما اذيّتی نخواهد کرد اگر غير
</p>
<p style="direction:rtl;">از آنچه نوشتم و برخلاف آنچه نگاشتم در قلب خود خيال ديگری داشته
</p>
<p style="direction:rtl;">باشم خداوند منتقم جبّار مرا بخشم و غضب خود گرفتار کند. آنگاه
</p>
<p style="direction:rtl;">شاهزاده مهر خود را بپای آن نوشته نهاد و قرآن را که مطالب مزبوره در
</p>
<p style="direction:rtl;">ورق اوّل آن نوشته شده بود بملّا يوسف داد و گفت اين قرآن را برئيس
</p>
<p style="direction:rtl;">خودتان بده و سلام مرا بايشان برسان من امروز عصر چند رأس اسب
</p>
<p style="direction:rtl;">خواهم فرستاد تا ايشان و ساير پيروانشان را باردو بياورند و در خيمه‌ای
</p>
<p style="direction:rtl;">که مخصوصاً برای هيمن منظور تهيّه شده قرار گيرند و تا وقتيکه وسائل
</p>
<p style="direction:rtl;">لازمه را برای مراجعت هر يک بوطنش تهيّه نمايم و مخارج راه بآنها بدهم
</p>
<p style="direction:rtl;">همه ميهمان من خواهند بود.
</p>
<p style="direction:rtl;">جناب قدّوس قرآن را از دست ملّا يوسف گرفتند و با کمال احترام
</p>
<p style="direction:rtl;">ص ٣٦٥
</p>
<p style="direction:rtl;">بوسيده و اين آيهء مبارکه را تلاوت نمودند: " رَبَّنَا افتَح بَينَنا وَ بَينَ
</p>
<p style="direction:rtl;">قُوْمِنا بَالحَقِّ وَ اَنتَ خَيرٌ الفَاتِحِينَ " ( قرآن ٨٨:٧) آنگاه به اصحاب
</p>
<p style="direction:rtl;">فرمودند برای خروج از قلعه مهيّا شويد بعد فرمودند ما دعوت آنها را می‌پذيريم تا
</p>
<p style="direction:rtl;">آنها مطابق قولی که داده‌اند و خدا را شاهد گرفته‌اند رفتار نمايند. هنگام
</p>
<p style="direction:rtl;">خروج از قلعه جناب قدّوس عمّامهء سبز رنگی را که حضرت باب برای
</p>
<p style="direction:rtl;">ايشان فرستاده بود بر سر گذاشتند ( اين عمّامه را برای قدّوس در همان
</p>
<p style="direction:rtl;">وقتی فرستادند که برای باب الباب هم عمّامهء ديگری فرستاده بودند که
</p>
<p style="direction:rtl;">ايشان در روز شهادت بر سر گذاشتند ) و همه سواره از قلعه بيرون رفتند
</p>
<p style="direction:rtl;">جناب قدّوس با اسب مخصوصی که شاهزاده فرستاده بود تشريف بردند
</p>
<p style="direction:rtl;">و اصحاب با اسبهائی که برای آنها در درگاه قلعه آورده بودند همه بسوی
</p>
<p style="direction:rtl;">اردوی شاهزاده روان شدند اصحاب جناب قدّوس اغلب از اشراف و علما
</p>
<p style="direction:rtl;">بودند که دنبال قدّوس ميرفتند ساير اصحاب هم پياده دنبال آنها روان
</p>
<p style="direction:rtl;">شدند و هر کدام اسلحه و چيزهای ديگری که داشتند همراه بردند عدد
</p>
<p style="direction:rtl;">اصحاب دويست و دو نفر بود شاهزاده دستور داده بود برای جناب قدّوس در
</p>
<p style="direction:rtl;">جوار حمّام عمومی در قريهء ديزوا که مشرف باردوگاه بود خيمه زده بودند
</p>
<p style="direction:rtl;">اصحاب نيز هر يک در مکان معيّنی که در اطراف خيمهء قدّوس برای آنها
</p>
<p style="direction:rtl;">آماده شده بود باستراحت پرداختند پس از مدّت قليلی جناب قدّوس از
</p>
<p style="direction:rtl;">خيمهء خود بيرون آمدند و اصحاب را دور خود جمع کردند و آنها را
</p>
<p style="direction:rtl;">بدينگونه نصيحت فرمودند: " بايد بتمام معنی منقطع باشيد تا همه از
</p>
<p style="direction:rtl;">شما پيروی کنند و بواسطهء انقطاع شما آوازهء امر الهی بلند شود و عظمت و
</p>
<p style="direction:rtl;">مجد امر مبارک ظاهر و آشکار گردد اگر منقطع نشويد از پيشرفت امر
</p>
<p style="direction:rtl;">ممانعت خواهيد کرد و امر مبارک را بد نام خواهيد ساخت من از خداوند
</p>
<p style="direction:rtl;">مسئلت مينمايم که بشما انقطاع کامل عطا کند و تا آخرين ساعت دورهء
</p>
<p style="direction:rtl;">زندگانی شما را تأييد فرمايد که امر مبارکش را مرتفع سازيد و خدمت
</p>
<p style="direction:rtl;">ص ٣٦٦
</p>
<p style="direction:rtl;">خود را دربارهء دين الهی کامل نمائيد. "
</p>
<p style="direction:rtl;">چند ساعت بعد از غروب آفتاب برای اصحاب از اردوگاه شام آوردند
</p>
<p style="direction:rtl;">غذا را توی چند سينی ريخته بودند اين سينی‌ها بزرگ بودند ( مجموعه )
</p>
<p style="direction:rtl;">و هر سينی برای سی نفر از اصحاب بود ولی عدّهء اصحاب زياد بود
</p>
<p style="direction:rtl;">و غذائی که آورده بودند کم بود بعضی از نفوسيکه در محضر جناب قدّوس
</p>
<p style="direction:rtl;">بودند اينطور روايت کردند که جناب قدّوس نه نفر از اصحاب را احضار
</p>
<p style="direction:rtl;">فرمودند تا در خيمهء مخصوص ايشان با ايشان در خوردن شام شرکت کنند
</p>
<p style="direction:rtl;">ما ديديم که جناب قدّوس چيزی ميل نميفرمايند ما هم دست برای غذا دراز
</p>
<p style="direction:rtl;">نکرديم نوکرها از مشاهدهء اين حال خيلی خوشحال شدند وقتی ديدند ما
</p>
<p style="direction:rtl;">چيزی نميخوريم با کمال حرص روی غذا ريختند و همه را خوردند بعضی
</p>
<p style="direction:rtl;">از نوکرهای شاهزاده ميخواستند که بقيمت گزافی نان باصحاب بفروشند
</p>
<p style="direction:rtl;">از اين جهت بين بعضی از اصحاب و نوکرهای شاهزاده قيل و قال شد جناب
</p>
<p style="direction:rtl;">قدّوس از رفتار اصحاب خيلی مکدّر شدند و آنها را سرزنش کردند و گفتند
</p>
<p style="direction:rtl;">چرا از آنها نان خواستيد نزديک بود اين اصحاب بواسطهء عدم اطاعت
</p>
<p style="direction:rtl;">جناب قدّوس مورد مجازات سخت واقع شوند ولی ميرزا محمّد باقر واسطه
</p>
<p style="direction:rtl;">شد و سر و صدا خوابيد.
</p>
<p style="direction:rtl;">صبح روز بعد شخصی از طرف شاهزاده آمد و بميرزا محمّد باقر گفت
</p>
<p style="direction:rtl;">شاهزاده ميخواهد شما را ملاقات کند ميرزا محمّد باقر پس از آنکه از جناب
</p>
<p style="direction:rtl;">قدّوس اجازه گرفت نزد شاهزاده رفت پس از ساعتی مراجعت کرد و بجناب
</p>
<p style="direction:rtl;">قدّوس گفت که شاهزاده ثانياً تعهّدات خود را ياد آور شد سليمان خان
</p>
<p style="direction:rtl;">افشار هم حاضر بود نهايت مهربانی و احترام را نسبت بمن مراعات کرد
</p>
<p style="direction:rtl;">و اظهار کرد که سوگند خود را هيچوقت نخواهم شکست و بسر گذشت
</p>
<p style="direction:rtl;">جعفر قليخان استشهاد کرد که اين شخص بعد از فتنهء سالار و کشته شدن
</p>
<p style="direction:rtl;">هزارها سرباز دولتی مورد عفو پادشاه قرار گرفت و محمّد شاه نسبت باو
</p>
<p style="direction:rtl;">ص ٣٦٧
</p>
<p style="direction:rtl;">انعام و بخشش زيادی روا داشت اينک مقصود شاهزاده آنست که فردا صبح
</p>
<p style="direction:rtl;">زود با شما حمّام برود بعد بخيمهء شما بيايد و همه را سواره تا سنگسر
</p>
<p style="direction:rtl;">برساند و از آنجا اصحاب بعضی بعراق و بعضی بجانب خراسان رهسپار
</p>
<p style="direction:rtl;">شوند وقتيکه شاهزاده اسم سنگسر را برد سليمان خان گفت ورود اين عدّهء
</p>
<p style="direction:rtl;">بسيار در محلّی مانند سنگسر خالی از خطر نيست از اين جهت شاهزاده
</p>
<p style="direction:rtl;">رأيش بر اين قرار گرفت که اصحاب را بفيروز کوه بفرستد ولی من
</p>
<p style="direction:rtl;">معتقدم که شاهزاده هر چه را ميگفت مجری نخواهد ساخت و باصطلاح قلب
</p>
<p style="direction:rtl;">و زبانش يکی نيست.
</p>
<p style="direction:rtl;">جناب قدّوس پس از استماع گفتار ميرزا باقر باصحاب فرمودند که
</p>
<p style="direction:rtl;">همه در آن شب متفرّق شوند و فرمودند من خودم هم ببارفروش خواهم
</p>
<p style="direction:rtl;">رفت اصحاب با کمال تضرّع از جناب قدّوس درخواست کردند که اجازه
</p>
<p style="direction:rtl;">بدهند همه در خدمتشان باشند و از ايشان جدا نشوند فرمودند صبر کنيد تحمّل
</p>
<p style="direction:rtl;">داشته باشيد باز هم يکديگر را خواهيم ديد زيرا مصائب و بليّاتی در آينده
</p>
<p style="direction:rtl;">وقوع خواهد يافت پس از آن با هم ملاقات خواهيم کرد و از آن ببعد ديگر
</p>
<p style="direction:rtl;">هرگز از هم جدا نخواهيم شد حالا کار خود را بخدا وا ميگذاريم هر چه اراده
</p>
<p style="direction:rtl;">فرمايد با کمال سرور و رضايت ميپذيرم.
</p>
<p style="direction:rtl;">شاهزاده مهديقلی ميرزا بعهد خود وفا نکرد و بجای اينکه خودش
</p>
<p style="direction:rtl;">بخيمهء جناب قدّوس برود ايشان را با عدّهء زيادی از اصحاب بلشکرگاه
</p>
<p style="direction:rtl;">احضار کرد همه را در خيمهء فرّاشباشی بردند شاهزاده پيغام داد همان جا
</p>
<p style="direction:rtl;">باشند ظهر آنها را خواهم خواست پس از مدّتی بعضی از نوکرهای شاهزاده
</p>
<p style="direction:rtl;">نزد باقی اصحاب رفتند و از طرف جناب قدّوس باصحاب گفتند که همه
</p>
<p style="direction:rtl;">باردوگاه حاضر شوند اين گفتار بی‌اصل و پيغام دروغ بسياری از اصحاب
</p>
<p style="direction:rtl;">را بخطر انداخت و در دست دشمنان آنها را اسير کرد دشمنان اسيران خود
</p>
<p style="direction:rtl;">را فروختند اينها نفوسی بودند که بعد از واقعهء قلعه زنده ماندند
</p>
<p style="direction:rtl;">ص ٣٦٨
</p>
<p style="direction:rtl;">و باين طريق نجات يافتند و پس از آنکه هر يک بموطن خود برگشتند داستان
</p>
<p style="direction:rtl;">مصائب و بليّات و امتحانات شديده را که در قلعه برای اصحاب پيش آمده
</p>
<p style="direction:rtl;">بود بديگران گفتند. گماشتگان شاهزاده بملّا يوسف اردبيلی اصرار کردند که
</p>
<p style="direction:rtl;">از قول جناب قدّوس باصحاب ابلاغ نمايد که همگی اسلحهء خود را زمين
</p>
<p style="direction:rtl;">بگذارند ملّا يوسف از اردوگاه بيرون رفت و بجانب اصحاب روان شد در
</p>
<p style="direction:rtl;">بين راه گماشتگان شاهزاده باو رسيدند و پرسيدند باصحاب چه خواهی
</p>
<p style="direction:rtl;">گفت ملّا يوسف با کمال تهوّر و شجاعت فرمودند الآن ميروم باصحاب
</p>
<p style="direction:rtl;">ميگويم هر پيغامی را که باسم جناب قدّوس و از طرف ايشان برای شما
</p>
<p style="direction:rtl;">آوردند باور نکنيد زيرا دروغ است و اصل ندارد چون اين کلمات را گفت
</p>
<p style="direction:rtl;">گماشتگان شاهزاده با کمال قساوت ملّا يوسف اردبيلی را بشهادت
</p>
<p style="direction:rtl;">رساندند آنگاه بجانب قلعه روان شدند هر چه يافتند غارت کردند و قلعه را
</p>
<p style="direction:rtl;">با خاک يکسان نمودند بعد باقی اصحاب را احاطه کردند و گلوله باران
</p>
<p style="direction:rtl;">نمودند اگر از ميان اصحاب کسی هدف گلوله نشده بود با شمشير صاحب
</p>
<p style="direction:rtl;">منصبان و اسلحهء سربازان بشهادت رسيد اصحاب جناب قدّوس در حين
</p>
<p style="direction:rtl;">مفارقت جان از بدن زبانشان بجملهء سبّوح قدّوس ربّنا و ربّ الملائکة
</p>
<p style="direction:rtl;">و الرّوح ناطق بود اين همان ذکری بود که با کمال شجاعت در اوقات شادی
</p>
<p style="direction:rtl;">و سرورشان ميگفتند در حين وفات هم با همان شجاعت اين کلمات را
</p>
<p style="direction:rtl;">ميگفتند شهادت آن نفوس مقدّسه باکليل افتخار جاودانی مکلّل گشت.
</p>
<p style="direction:rtl;">در بين جريان اين بليّات و وقايع حزن‌انگيز شاهزاده فرمان داد
</p>
<p style="direction:rtl;">اصحابی را که اسير شده بودند يکايک بمحضر او بياورند هر کدام از آنها
</p>
<p style="direction:rtl;">که صاحب ثروت و مکنت بودند بفرمان شاهزاده بقدر استطاعت خود
</p>
<p style="direction:rtl;">مجبور بودند مبلغی بپردازند و قرار شد هر يک مبلغی را که بايد بپردازد
</p>
<p style="direction:rtl;">بعد از ورود بطهران تسليم کند از جملهء اين نفوس يکی ملّا ميرزا محمّد
</p>
<p style="direction:rtl;">فروغی بود و ديگری حاج عبد المجيد پدر جناب بديع و سوّمی حاج نصير
</p>
<p style="direction:rtl;">ص ٣٦٩
</p>
<p style="direction:rtl;">قزوينی بود آنگاه بنوکرهای خود دستور داد ساير اسيران را که ثروتی
</p>
<p style="direction:rtl;">نداشتند فوراً اعدام کنند بعضی از آنها با شمشير بشهادت رسيدند
</p>
<p style="direction:rtl;">و بعضی را از درخت آويخته تير باران کردند و برخی را بتوپ بستند.
</p>
<p style="direction:rtl;">پس از اين واقعهء جان گداز سه نفر از اصحاب جناب قدّوس را که اهل
</p>
<p style="direction:rtl;">سنگسر بودند نزد شاهزاده حاضر کردند از آن جمله سيّد احمد پسر مير
</p>
<p style="direction:rtl;">محمّد علی بود مير محمّد علی يکی از شاگردان جناب شيخ احمد احسائی بود
</p>
<p style="direction:rtl;">نهايت ارادت را بشيخ داشت و از علماء معروف محسوب بود يکسال قبل از
</p>
<p style="direction:rtl;">ظهور بکربلا عزيمت نمود سيّد احمد و ميرزا ابوالقاسم پسران او نيز
</p>
<p style="direction:rtl;">همراهش بودند سيّد احمد همين است که بحضور شاهزاده آوردند ميرزا
</p>
<p style="direction:rtl;">ابوالقاسم برادرش در شب شهادت جناب ملّا حسين وفات يافت. باری
</p>
<p style="direction:rtl;">مير محمّد علی مقصودش اين بود که بکربلا برود و دو پسر خود را بخدمت
</p>
<p style="direction:rtl;">جناب سيّد کاظم بگمارد وقتيکه بکربلا رسيدند جناب سيّد صعود فرموده
</p>
<p style="direction:rtl;">بودند مير محمّد علی بجانب نجف عزيمت نمود در نجف خوابی ديد که
</p>
<p style="direction:rtl;">حضرت رسول عليه السّلام بحضرت امير المؤمنين علی عليه السّلام فرمودند
</p>
<p style="direction:rtl;">بمير محمّد علی بگو که سيّد احمد و مير ابوالقاسم دو پسر او بحضور قائم
</p>
<p style="direction:rtl;">موعود مشرّف خواهند شد و در راه آن حضرت شهيد خواهند گرديد مير
</p>
<p style="direction:rtl;">محمّد علی از خواب بيدار شد و فرزندش سيّد احمد را طلب کرد و آنچه را
</p>
<p style="direction:rtl;">در نظر داشت باو وصيّت نمود و يک هفته بعد از اين خواب وفات يافت
</p>
<p style="direction:rtl;">دو برادر ديگر هم در سنگسر بودند يکی کربلائی ابو محمّد و ديگری
</p>
<p style="direction:rtl;">کربلائی علی، اين دو نفر بپرهيزکاری و علم لدنّی مشهور بودند و هر دو
</p>
<p style="direction:rtl;">پيوسته مردم را مژده ميدادند که عنقريب ظهور موعود وقوع خواهد يافت
</p>
<p style="direction:rtl;">و دين جديد ظاهر خواهد شد مهيّا باشيد تا پس از ظاهر شدن آن را قبول
</p>
<p style="direction:rtl;">کنيد در سال ١٢٦١ هجری اين دو برادر بمردم اعلان کردند که در اين سال
</p>
<p style="direction:rtl;">مردی موسوم بسيّد علی ظاهر ميشود و با علم سياه از خراسان به مازندران
</p>
<p style="direction:rtl;">ص ٣٧٠
</p>
<p style="direction:rtl;">تشريف ميآورد و عدّه‌ای از اصحاب زبده و منتخب همراهش هستند
</p>
<p style="direction:rtl;">و بمردم ميگفتند که هر کس تابع ديانت اسلام است بايد قيام کند و آن
</p>
<p style="direction:rtl;">بزرگوار را مساعدت نمايد زيرا آن رايت سياه رايت قائم موعود است و
</p>
<p style="direction:rtl;">ناشر آن رايت از بزرگترين اصحاب قائم و از مروّجين با عظمت امر
</p>
<p style="direction:rtl;">مبارک آن حضرت است هر کس پيروی آن بزرگوار کند نجات مييابد و هر
</p>
<p style="direction:rtl;">کس مخالفت کند و اقبال نکند بهلاکت خواهد رسيد.
</p>
<p style="direction:rtl;">کربلائی ابو محمّد دو پسر داشت يکی ابوالقاسم و ديگری محمّد علی
</p>
<p style="direction:rtl;">و پيوسته بآنها ميفرمود که بايد امر جديد را نصرت کنيد و از بذل مال در
</p>
<p style="direction:rtl;">اين راه دريغ نکنيد تا بمقصود اصلی برسيد کربلائی ابو محمّد و کربلائی
</p>
<p style="direction:rtl;">علی هر دو در بهار همان سال وفات يافتند.
</p>
<p style="direction:rtl;">وقتيکه سيّد احمد را بحضور شاهزاده آوردند دو پسر کربلائی ابو محمّد
</p>
<p style="direction:rtl;">نيز با سيّد احمد همراه بودند زيرا ملّا زين العابدين شهميرزادی که يکی از
</p>
<p style="direction:rtl;">علما و محلّ مشورت حکومت بود بشاهزاده دربارهء پسران کربلائی ابو
</p>
<p style="direction:rtl;">محمّد مطالبی گفته بود و از اقدامات پدر آنها نزد شاهزاده حکايت کرده بود.
</p>
<p style="direction:rtl;">باری شاهزاده از سيّد احمد پرسيد چرا اين طريقه را اختيار کردی که
</p>
<p style="direction:rtl;">اينطور باعث بدبختی و گرفتاری خود و هموطنان خود گشتی اين همه علما
</p>
<p style="direction:rtl;">و فقهاء مشهور و معروف که در اين بلاد و در عراق هستند برای تو بس
</p>
<p style="direction:rtl;">نبود ديگر چرا اين راه را اختيار کردی؟ سيّد احمد بدون ترس و بيم جواب
</p>
<p style="direction:rtl;">داد من در ايمان باين امر از روی تقليد وارد نشده‌ام بلکه جستجو کردم
</p>
<p style="direction:rtl;">رسيدگی کردم تحرّی حقيقت نمودم تا بصحّت اين امر مبارک يقين کردم
</p>
<p style="direction:rtl;">اوقاتی که در نجف بودم از مجتهد معروف و مشهور نجف شيخ محمّد حسن
</p>
<p style="direction:rtl;">نجفی بعضی از مسائل مشکلهء فرعيّه را راجع بتعاليم اسلامی پرسيدم
</p>
<p style="direction:rtl;">ايشان جوابی بمن ندادند دو مرتبه پرسيدم در عوض جواب با نهايت خشم
</p>
<p style="direction:rtl;">و غضب مرا سرزنش کردند و جوابی ندادند با اين وضع چطور ممکن است
</p>
<p style="direction:rtl;">ص ٣٧١
</p>
<p style="direction:rtl;">از چنين شخصی که جواب يک مسئلهء سادهء فرعی را نتوانست بدهد مسائل
</p>
<p style="direction:rtl;">مشکلهء اصليّه را سؤال کنم وقتی من از او آن طور يک مسئله را پرسيدم
</p>
<p style="direction:rtl;">خيلی تعجّب کرد که من اين طور مسئله از او سؤال کردم. شاهزاده گفت
</p>
<p style="direction:rtl;">دربارهء حاجی محمّد علی چه اعتقادی داری؟ سيّد احمد جواب داد ما معتقديم
</p>
<p style="direction:rtl;">که ملّا حسين ناشر رايتی بودند که حضرت رسول عليه السّلام مژدهء آن را
</p>
<p style="direction:rtl;">داده و فرمودند اِذا رَأيتُم الرّايَاتِ السُّودِ أَقبَلَتْ مِن خُراسَانَ
</p>
<p style="direction:rtl;">فَأَسْرِعُوا إلَيهَا وَ لو حَبواً اعلَيَ الثّلجِ از اين جهت چشم از دنيا
</p>
<p style="direction:rtl;">پوشيديم و ترک لذّات گفتيم و در ظلّ آن رايت مقدّسه در آمديم اين رايت رمزی
</p>
<p style="direction:rtl;">برای دين ما ميباشد ای شاهزاده اگر ميخواهی نسبت بمن احسان و نيکی روا داری
</p>
<p style="direction:rtl;">بدژخيم خود بفرما تا مرا بقتل برساند که زودتر برفقای خود در عالم جاودانی
</p>
<p style="direction:rtl;">ملحق شوم لذّات دنيوی بهيچوجه در نزد من قدر و قيمتی ندارد و ميخواهم زود
</p>
<p style="direction:rtl;">از اين دنيا بروم و بحضور پروردگار خود مشرّف شوم شاهزاده در قتل
</p>
<p style="direction:rtl;">سيّد احمد که از اولاد رسول بود متردّد شد و ايشان را بقتل نرسانيد و لکن
</p>
<p style="direction:rtl;">دو رفيق او را که پسران کربلائی ابو محمّد بودند فوراً مقتول ساخت
</p>
<p style="direction:rtl;">و جناب سيّد احمد و برادرش سيّد ابو طالب را بملّا زين العابدين شهميرزادی
</p>
<p style="direction:rtl;">سپرد که آنها را بسنگسر برساند.
</p>
<p style="direction:rtl;">در خلال اين احوال ميرزا محمّد تقی مجتهد ساری با هفت نفر ديگر از
</p>
<p style="direction:rtl;">علمای آن شهر باردوگاه آمدند تا در اذيّت و آزار و قتل اصحاب قدّوس
</p>
<p style="direction:rtl;">شرکت کنند و باجر و ثوابی برسند وقتيکه وارد اردو شدند ديدند کار تمام
</p>
<p style="direction:rtl;">شده است و اصحاب همه کشته شده‌اند از اين جهت بشاهزاده اصرار کرد
</p>
<p style="direction:rtl;">که سيّد احمد را بقتل برساند و ميگفت اين شخص اگر بساری برگردد بيش
</p>
<p style="direction:rtl;">از پيش موجب اضطراب خواهد بود شاهزاده بميرزا محمّد تقی گفت من
</p>
<p style="direction:rtl;">سيّد احمد را بشما ميسپارم ميهمان شما باشد وقتيکه بساری وارد شدم
</p>
<p style="direction:rtl;">نخواهم گذاشت اضطرابی ايجاد شود ميرزا محمّد تقی بجانب ساری روان
</p>
<p style="direction:rtl;">ص ٣٧٢
</p>
<p style="direction:rtl;">شد سيّد احمد نيز اسير او بود مجتهد در بين راه بسبّ و لعن سيّد احمد
</p>
<p style="direction:rtl;">و پدر آن بزرگوار پرداخت سيّد احمد بمجتهد فرمود مگر فراموش کردی که
</p>
<p style="direction:rtl;">شاهزاده مرا بعنوان ميهمان بتو سپرده چرا بيان حضرت رسول عليه السّلام را
</p>
<p style="direction:rtl;">فراموش کرده ای که فرمودند اَکرِمُوا الضَّيفَ وَ لَو کَانَ کَافِراً از اين
</p>
<p style="direction:rtl;">سخن ميرزا محمّد تقی و هفت نفر علمای ديگر که همراه او بودند بسيار برآشفتند
</p>
<p style="direction:rtl;">و شمشيرهای خود را کشيده آن بزرگوار را پاره پاره کردند آخرين کلمه ای
</p>
<p style="direction:rtl;">که سيّد احمد بر زبان راند يا صاحب الزّمان بود برادرش سيّد ابو طالب
</p>
<p style="direction:rtl;">را ملّا زين العابدين شهميرزادی بسنگسر رسانيد جناب سيّد ابو طالب الآن
</p>
<p style="direction:rtl;">در قيد حيات هستند و با برادرش سيّد محمّد رضا در مازندران سکونت
</p>
<p style="direction:rtl;">دارند و هر دو با کمال اشتعال بخدمت امر الهی مشغولند.
</p>
<p style="direction:rtl;">شاهزاده چون کارهای خود را تمام کرد ببارفروش مراجعت نمود جناب
</p>
<p style="direction:rtl;">قدّوس را هم با خود همراه برد بعد از ظهر روز جمعه هيجدهم جمادی
</p>
<p style="direction:rtl;">الثّانی وارد بارفروش شدند سعيد العلمأ با ساير علمای بارفروش
</p>
<p style="direction:rtl;">شاهزاده را پيش باز کردند و او را بفتح و ظفری که نصيبش شده تهنيت
</p>
<p style="direction:rtl;">گفتند مردم شهر برای فتح و ظفر شاهزاده جشن گرفتند چندين مشعل روشن
</p>
<p style="direction:rtl;">کردند که شب جلو شاهزاده بکشند پس از سه روز جشن و شادی شاهزاده
</p>
<p style="direction:rtl;">دربارهء قدّوس هنوز تصميمی نگرفته بود و نميگذاشت کسی بايشان اذيّتی
</p>
<p style="direction:rtl;">برساند جلو مردم را گرفته بود که مبادا تعدّی کنند در نظر داشت که قدّوس
</p>
<p style="direction:rtl;">را با خود بطهران ببرد و بدست شاه بسپارد و خود را از مسئوليّت آزاد کند
</p>
<p style="direction:rtl;">امّا آتش عداوت و دشمنی سعيد العلمأ نسبت بجناب قدّوس پيوسته در
</p>
<p style="direction:rtl;">اشتعال بود وقتيکه ديد شاهزاده ميخواهد قدّوس را بطهران ببرد آتش
</p>
<p style="direction:rtl;">عداوتش بيشتر زبانه کشيد زيرا ديد قدّوسی را که اين همه نسبت باو
</p>
<p style="direction:rtl;">عداوت دارد نزديک است از دستش برود از اين جهت شب و روز کوشش
</p>
<p style="direction:rtl;">ميکرد بانواع و اقسام مکر و حيله تشبّث مينمود شايد بتواند شاهزاده را
</p>
<p style="direction:rtl;">ص ٣٧٣
</p>
<p style="direction:rtl;">از تصميمی که دربارهء قدّوس گرفته منصرف سازد و از طرف ديگر
</p>
<p style="direction:rtl;">احساس مردم را بهيجان ميآورد و آنها را برای اخذ انتقام تحريک ميکرد
</p>
<p style="direction:rtl;">آتش تعصّب مردم را دامن ميزد، طوری شد که همهء مردم بارفروش از
</p>
<p style="direction:rtl;">گفتار سعيد العلمأ هيجان کردند و با او هم رأی و موافق شدند.
</p>
<p style="direction:rtl;">سعيد العلمأ با کمال وقاحت ميگفت من قسم خورده‌ام که چيزی
</p>
<p style="direction:rtl;">نخورم و استراحت نکنم تا آنکه بزندگانی حاج محمّد علی خاتمه بدهم
</p>
<p style="direction:rtl;">هياهوی مردم و همراهی آنها با سعيد العلمأ سبب شد که شاهزاده را در
</p>
<p style="direction:rtl;">تصميم تغيير حاصل گشت و از خوف جان و از بيم خطر جميع علمای
</p>
<p style="direction:rtl;">بار فروش را احضار نمود تا در خصوص جلوگيری از هيجان و آشوب
</p>
<p style="direction:rtl;">عمومی با آنها مشورت کند همهء علما حاضر شدند بجز ملّا محمّد حمزه که
</p>
<p style="direction:rtl;">عذر خواست و در مجلس حاضر نشد.
</p>
<p style="direction:rtl;">مشارٌ اليه پيوسته مردم را نصيحت ميکرد که از ظلم و ستم اجتناب
</p>
<p style="direction:rtl;">کنند و در اوقاتيکه اصحاب در قلعه محصور بودند بمردم بارفروش سفارش
</p>
<p style="direction:rtl;">ميکرد که اذيّتی نسبت بآنها روا ندارند جناب قدّوس قبل از اينکه از قلعه
</p>
<p style="direction:rtl;">خارج شوند بتوسّط يکی از اصحاب معتمد که باو اطمينان داشتند اوراقی
</p>
<p style="direction:rtl;">را که محتوی تفسير صاد الصّمد بود بضميمهء ساير اوراق در ميان کيسه‌ای
</p>
<p style="direction:rtl;">گذاشتند و سرش را بسته مهر و موم کردند و نزد ملّا محمّد حمزهء
</p>
<p style="direction:rtl;">مشارٌ اليه فرستادند که نزد او محفوظ بماند تا کنون معلوم نشده که
</p>
<p style="direction:rtl;">بر سر آن اوراق و نوشتجات چه آمده.
</p>
<p style="direction:rtl;">باری علماء مجتمع شدند شاهزاده باحضار قدّوس فرمان داد جناب
</p>
<p style="direction:rtl;">قدّوس وارد محضر شاهزاده شدند از روز تسليم شدن اصحاب قلعه تا
</p>
<p style="direction:rtl;">آنروز جناب قدّوس با شاهزاده رو برو نشده بودند زيرا شاهزاده ايشان را
</p>
<p style="direction:rtl;">بفرّاش باشی سپرده بود بمحض اينکه جناب قدّوس وارد شدند شاهزاده از
</p>
<p style="direction:rtl;">جا برخاست و قدّوس را پهلوی خود نشاند آنگاه بسعيد العلمأ گفت تا با
</p>
<p style="direction:rtl;">ص ٣٧٤
</p>
<p style="direction:rtl;">رعايت جنبهء متانت و درايت با قدّوس بسؤال و جواب مشغول شود از
</p>
<p style="direction:rtl;">جمله سفارش کرد که مباحثات شما با جناب قدّوس بايد مستند بآيات
</p>
<p style="direction:rtl;">قرآن و احاديث حضرت رسول عليه السّلام باشد بايد صدق و کذب احتجاج
</p>
<p style="direction:rtl;">خود را مقابل قدّوس باين دو مستند ظاهر و آشکار نمائی و بجز اين
</p>
<p style="direction:rtl;">بمطالب ديگر متمسّک نشوی سعيد العلمأ با کمال وقاحت بجناب قدّوس
</p>
<p style="direction:rtl;">گفت آيا ميخواهی با اين عمّامهء سبزيکه بر سرت گذاشته‌ای خود را از اولاد
</p>
<p style="direction:rtl;">رسول معرّفی کنی مگر نميدانی هر کسی که بر خلاف واقع مدّعی اين مقام
</p>
<p style="direction:rtl;">شود مورد خشم و غضب الهی قرار ميگيرد قدّوس با کمال متانت فرمود آيا
</p>
<p style="direction:rtl;">سيّد مرتضی که همهء علما او را محترم ميشمارند و از اولاد حضرت رسول
</p>
<p style="direction:rtl;">عليه السّلام ميدانند نسبش از طرف پدرش بحضرت رسول ميرسيد يا از
</p>
<p style="direction:rtl;">طرف مادرش يکی از حضّار گفت سيّد مرتضی از سادات شريف بود يعنی
</p>
<p style="direction:rtl;">از طرف مادر نسبش بحضرت رسول عليه السّلام ميرسيد جناب قدّوس
</p>
<p style="direction:rtl;">فرمودند پس چرا بمن اعتراض ميکنيد نسب من هم از طرف مادرم بحضرت
</p>
<p style="direction:rtl;">رسول عليه السّلام ميرسد مردم اين شهر همه ميدانند که مادر من از اولاد
</p>
<p style="direction:rtl;">رسول بود و نسبش بحضرت امام حسن عليه السّلام ميرسيد چون اين بيان
</p>
<p style="direction:rtl;">را فرمودند هيج کس نتوانست بايشان اعتراض بنمايد از مشاهده اين
</p>
<p style="direction:rtl;">حال غضب سعيد العلمأ باعلی درجه رسيد سر تا پا آتش گرفت با خشم
</p>
<p style="direction:rtl;">و غضب از جا برخاست عمّامهء خود را بزمين زد و در حاليکه از مجلس
</p>
<p style="direction:rtl;">خارج ميشد فرياد ميکشيد اين مرد بهمهء شما ثابت کرد که از اولاد پيغمبر
</p>
<p style="direction:rtl;">است و نسبش بحضرت امام حسن ميرسد طولی نخواهد کشيد که برای شما
</p>
<p style="direction:rtl;">ثابت ميکند که مظهر ارادة اللّه است و لسانش لسان اللّه شاهزاده هم از جا
</p>
<p style="direction:rtl;">برخاست و گفت من از اذيّت و آزار اين شخص بکلّی دست خود را ميشويم
</p>
<p style="direction:rtl;">و مسئوليّتی برای خود ايجاد نميکنم شما علما هر کار دلتان ميخواهد
</p>
<p style="direction:rtl;">بکنيد و بدانيد که در روز قيامت شما پيش خدا مسئول هستيد پس از اين
</p>
<p style="direction:rtl;">ص ٣٧٥
</p>
<p style="direction:rtl;">گفتار شاهزاده فرمان داد اسبش را حاضر کردند و با نوکرهای خود بجانب
</p>
<p style="direction:rtl;">ساری عزيمت نمود از بس از علما ترسيده بود قسمی را که ياد کرده بود
</p>
<p style="direction:rtl;">فراموش کرد و قدّوس را در زير چنگال دشمن خونخوار واگذاشت. همهء آن
</p>
<p style="direction:rtl;">گرگهای درنده با کمال بی‌صبری و خونخوارگی انتظار ميکشيدند فرصتی
</p>
<p style="direction:rtl;">بيابند و بشکار خود حمله کنند و باين وسيله حسّ کينه جوئی و عداوت
</p>
<p style="direction:rtl;">خود را تسکين دهند.
</p>
<p style="direction:rtl;">بمحض اينکه شاهزاده رفت علما و مردم بارفروش بفرمان
</p>
<p style="direction:rtl;">سعيد العلمأ بجناب قدّوس هجوم کردند و چندان اذيّت بر آن بزرگوار
</p>
<p style="direction:rtl;">روا داشتند که قلم از وصفش عاجز است.
</p>
<p style="direction:rtl;">حضرت بهاءاللّه بيانی باين مضمون ميفرمايند که آنجوان ( قدّوس ) در
</p>
<p style="direction:rtl;">ريعان جوانی چندان اذيّت و رنج تحمّل فرمود که نميشود وصف کرد
</p>
<p style="direction:rtl;">و بطوری جان داد که هيچ کس مثل او در حين جان دادن آنهمه رنج و ستم
</p>
<p style="direction:rtl;">نکشيده حتّی حضرت مسيح هم در حين خروج روح از بدن باندازهء قدّوس
</p>
<p style="direction:rtl;">درد و محنت مشاهده نفرمود مردم بارفروش از يک طرف بتحريک
</p>
<p style="direction:rtl;">و اشارهء علما و از طرف ديگر بواسطهء شدّت تعصّب نهايت رنج و زحمت
</p>
<p style="direction:rtl;">را نسبت بحضرت قدّوس متوجّه ساختند شهادت قدّوس بقدری حزن‌انگيز
</p>
<p style="direction:rtl;">و اندوه آور بود که حضرت باب در زندان قلعهء چهريق تا شش ماه پس از
</p>
<p style="direction:rtl;">استماع بلايای وارده بر حضرت قدّوس چيزی مرقوم نفرمودند آن قلم توانا
</p>
<p style="direction:rtl;">از شدّت حزن برای مدّت شش ماه صريرش مقطوع گشت و نزول وحی در
</p>
<p style="direction:rtl;">طول آن مدّت موقوف شد هيکل مبارک پيوسته گريه ميکردند وقتی که
</p>
<p style="direction:rtl;">داستان قلعهء شيخ طبرسی و جانفشانی اصحاب و شرارت اعدا
</p>
<p style="direction:rtl;">و مخصوصاً آلام و مصائبی را که از طرف اشرار و علما بحضرت قدّوس
</p>
<p style="direction:rtl;">وارد شده بود در محضر مبارک تلاوت مينمودند فرياد و زاری حضرت باب
</p>
<p style="direction:rtl;">بلند ميشد وقتی می شنيدند که اشرار بار فروش لباسهای جناب قدّوس را
</p>
<p style="direction:rtl;">ص ٣٧٦
</p>
<p style="direction:rtl;">در حين شهادتش بيرون آوردند و عمّامه را از سر آن حضرت برداشتند و
</p>
<p style="direction:rtl;">سر و پای برهنه با غل و زنجير آن بزرگوار را در کوچه و بازار ميگرداندند
</p>
<p style="direction:rtl;">و همهء مردم شهر بلعن و سبّ حضرت مشغول بودند و آب دهن بصورت آن
</p>
<p style="direction:rtl;">بزرگوار ميافکندند و زنها با کارد و تبر بر آن حضرت هجوم کرده بدن
</p>
<p style="direction:rtl;">مبارکش را پاره پاره کردند و آخر کار آن جسد مطهّر را طعمهء آتش
</p>
<p style="direction:rtl;">ص ٣٧٧
</p>
<p style="direction:rtl;">ساختند بی‌اختيار اشک از چشم حضرت اعلی از استماع اين وقايع جاری
</p>
<p style="direction:rtl;">ميگشت و فرياد و زاری آن بزرگوار بلند ميشد. جناب قدّوس در حينی که
</p>
<p style="direction:rtl;">رنج و آسيب و محنت و زحمت از هر طرف بواسطهء دشمنان بوجود
</p>
<p style="direction:rtl;">مبارکش ميرسيد مشغول مناجات بودند و ميگفتند خدايا اين ستمکاران را
</p>
<p style="direction:rtl;">بيامرز خدايا با اين مردم برحمت خود رفتار فرما زيرا اينها از حقيقت
</p>
<p style="direction:rtl;">مبارکی که ما بآن مؤمن شده‌ايم بی خبر هستند خدايا من کوشش کردم که
</p>
<p style="direction:rtl;">راه نجات را بآنها نشان بدهم ببين چطور با من رفتار ميکنند بقتل من
</p>
<p style="direction:rtl;">قيام کرده‌اند، ميخواهند مرا از بين ببرند خدايا اينها را براه حقّ دلالت
</p>
<p style="direction:rtl;">فرما، نادانند دانا فرما، از حقيقت امر بيخبرند بخلعت ايمان و تصديق
</p>
<p style="direction:rtl;">بامر مبارک مشرّف نما.
</p>
<p style="direction:rtl;">در بين اينکه مردم جناب قدّوس را از هر طرف مورد اذيّت و هجوم
</p>
<p style="direction:rtl;">قرار داده بودند سيّد قمی، ميرزا حسين که بخيانت اقدام کرد و نسبت
</p>
<p style="direction:rtl;">بقدّوس بيوفائی نمود و از قلعه خارج شد در آن حين از پهلوی جناب قدّوس
</p>
<p style="direction:rtl;">عبور کرد و چون ايشانرا گرفتار و تنها و بی‌پناه ديد سيلی سختی بصورت
</p>
<p style="direction:rtl;">قدّوس زد و با کمال وقاحت از روی استهزاء گفت تو ميگفتی که آوازت
</p>
<p style="direction:rtl;">آواز خداست اگر راست ميگوئی اين غل و زنجير را بهم بشکن و خود را
</p>
<p style="direction:rtl;">از دست دشمنانت نجات ده، جناب قدّوس نگاهی بصورت او افکنده آه
</p>
<p style="direction:rtl;">سوزناکی کشيدند و فرمودند بقدری که بمصائب و آلام من افزودی خدا جزای
</p>
<p style="direction:rtl;">عملت را بهمان قدر بدهد. وقتی که جناب قدّوس وارد سبزه ميدان شدند
</p>
<p style="direction:rtl;">فرياد برآوردند کاش مادرم اينجا بود و جشن عروسی مرا ميديد در اين
</p>
<p style="direction:rtl;">بين مردم بآن حضرت هجوم کردند و بدن مقدّسش را پاره پاره ساختند
</p>
<p style="direction:rtl;">پاره‌های بدنرا در ميان آتشی که برای همين کار برافروخته بودند افکندند
</p>
<p style="direction:rtl;">نصف شب بعضی از اصحاب حضرت بقايای بدن مقدّسش را جمع کردند
</p>
<p style="direction:rtl;">و نزديک بقربانگاه آن بزگوار بقايای آن جسد شريف را مدفون ساختند.
</p>
<p style="direction:rtl;">ص ٣٧٨
</p>
<p style="direction:rtl;">در اين مقام بهتر آن ديدم که اسامی آن شهدای بزرگواريرا که در قلعهء شيخ
</p>
<p style="direction:rtl;">طبرسی جان باخته اند ذکر کنم تا آيندگان چنانکه سزاروا است بذکر اين
</p>
<p style="direction:rtl;">نفوس مقدّسه در آينده اقدام نمايند اين شهدا نفوسی هستند که هم در
</p>
<p style="direction:rtl;">دوران حيات و هم پس از وفات تاريخ امر مبارک را زينت بخشيده اند امر
</p>
<p style="direction:rtl;">الهی بواسطهء جانفشانی آنها باطراف منتشر شد و نشو و نما نمود اسامی
</p>
<p style="direction:rtl;">آن نفوس مقدّسه را من از مصادر مختلفه جمع کردم و بدست آوردم. اسم
</p>
<p style="direction:rtl;">اللّه الميم و اسم اللّه الجود و اسم اللّه الاسد در اين خصوص با من کمک کردند
</p>
<p style="direction:rtl;">و من از آنها متشکرم اينک شروع بنگارش اسامی شهدای قلعه مينمايم تا
</p>
<p style="direction:rtl;">همانطوريکه ارواح آنها در جهان جاودانی باقی و برقرار است اسامی آنها
</p>
<p style="direction:rtl;">هم در اين عالم ورد زبانها باشد و نفوس آينده در دورهء خود چون سرگذشت
</p>
<p style="direction:rtl;">پر از اخلاص و شجاعت مؤمنين اوّليّه را ببينند بآنها اقتدا کنند و با کمال
</p>
<p style="direction:rtl;">شجاعت و اخلاص بنصرت امر اللّه قيام نمايند.
</p>
<p style="direction:rtl;">تنها اسامی شهدای قلعه را نمی نويسم بلکه عدّه‌ای از شهدائيکه از
</p>
<p style="direction:rtl;">ابتدای سنهء ستّين تا اکنون که آخر ماه ربيع الاوّل سال هزار و سيصد و شصت
</p>
<p style="direction:rtl;">و شش هجريست در راه امر مبارک بشهادت رسيده‌اند خواهيم نگاشت
</p>
<p style="direction:rtl;">منتهی اسم هر يک را در ضمن شرح و بسط حادثه و واقعه‌ايکه در ضمن آن
</p>
<p style="direction:rtl;">بشهادت رسيده ذکر خواهم کرد. امّا اشخاصی که در قلعهء شيخ طبرسی
</p>
<p style="direction:rtl;">شهيد شده‌اند از اين قرارند.
</p>
<p style="direction:rtl;">مقدّم بر همه و اوّل کسيکه بايد نگاشته شود جناب قدّوس است
</p>
<p style="direction:rtl;">حضرت باب ايشانرا باسم اللّه الآخر ملقّب ساختند. قدّوس آخرين حروف
</p>
<p style="direction:rtl;">حيّ است وقتی که حضرت باب عازم حجّ بيت شدند جناب قدّوس با حضرت
</p>
<p style="direction:rtl;">همراه بود ايشان اوّل شخصی هستند که در ايران با ملّا صادق مقدّس
</p>
<p style="direction:rtl;">و ملّا علی اکبر اردستانی در راه نصرت امر الهی تحمّل رنج و زحمت فراوان
</p>
<p style="direction:rtl;">فرمودند وقتی که جناب قدّوس از بارفروش عازم کربلا شدند هيجده سال
</p>
<p style="direction:rtl;">ص ٣٧٩
</p>
<p style="direction:rtl;">داشتند مدّت چهار سال از محضر جناب سيّد کاظم رشتی استفاده ميکردند
</p>
<p style="direction:rtl;">در بيست و دو سالگی وارد شيراز گشته و بامر مبارک مؤمن شدند پس از
</p>
<p style="direction:rtl;">پنج سال در روز بيست و سوّم جمادی الثّانی سال هزار و دويست و شصت
</p>
<p style="direction:rtl;">و پنج در سبزه ميدان بارفروش بر اثر هجوم اعدای خونخوار بشهادت
</p>
<p style="direction:rtl;">رسيدند از قلم حضرت باب و بعدها از قلم حضرت بهاءاللّه الواح بيشمار
</p>
<p style="direction:rtl;">در ذکر صعود جناب قدّوس و رثای آن حضرت و اظهار لطف و عنايت نسبت
</p>
<p style="direction:rtl;">بايشان و ساير اصحابشان نازل گرديد حضرت بهاءاللّه در تفسير آيهء کلّ
</p>
<p style="direction:rtl;">الطّعام ( قرآن ٨٨:٣) جناب قدّوس را بنقطهء اخری ملقّب ساختند و بجز
</p>
<p style="direction:rtl;">مقام حضرت باب مقامات ساير نفوس نسبت بمقام جناب قدّوس در مرتبهء
</p>
<p style="direction:rtl;">مادون واقع است.
</p>
<p style="direction:rtl;">دوّم- ملّا حسين ملقّب بباب الباب ايشان اوّل کسی هستند که بامر
</p>
<p style="direction:rtl;">مبارک حضرت باب مؤمن شدند در هيجده سالگی از وطن خويش بشرويه
</p>
<p style="direction:rtl;">بکربلا توجّه کردند نه سال از محضر جناب سيّد کاظم رشتی استفاده نمودند
</p>
<p style="direction:rtl;">چهار سال قبل از ظهور حضرت باب بامر جناب سيّد بجانب اصفهان سفر
</p>
<p style="direction:rtl;">کردند و پس از ملاقات و محاوره با مجتهد معروف، سيّد محمّد باقر رشتی
</p>
<p style="direction:rtl;">بمشهد تشريف بردند و با ميرزا عسکری ملاقات کردند و نامه‌های جناب
</p>
<p style="direction:rtl;">سيّد کاظم رشتی را بآن دو عالم معروف رساندند و با کمال فصاحت
</p>
<p style="direction:rtl;">و شجاعت با آنها مذاکره فرمودند خبر شهادت باب الباب سبب حزن
</p>
<p style="direction:rtl;">و اندوه بی‌پايان حضرت باب گرديد الواح متعددّ باندازهء سه برابر قرآن
</p>
<p style="direction:rtl;">در مدح و تمجيد و اظهار عنايت نسبت بجناب باب الباب از قلم مبارک
</p>
<p style="direction:rtl;">حضرت باب نازل شد در يکی از اين الواح بيانی باين مضمون مندرج است
</p>
<p style="direction:rtl;">ميفرمايند:" خاک زمينی که ملّا حسين در آن مدفون است اندوه و غصّهء هر
</p>
<p style="direction:rtl;">محزونی را بفرح و شادی تبديل ميکند و هر مريضی را شفاء می‌بخشد "
</p>
<p style="direction:rtl;">حضرت بهاءاللّه در کتاب ايقان راجع بجناب باب الباب اظهار عنايت بسيار
</p>
<p style="direction:rtl;">ص ٣٨٠
</p>
<p style="direction:rtl;">فرموده‌اند از جمله ميفرمايند " لَولاهُ ما اسْتَوی اللّهُ علی عَرشِ
</p>
<p style="direction:rtl;">رَحْمانيّتِه و ما اسْتقَرّ علی کُرسِيّ صَمَدانيّتِه ."
</p>
<p style="direction:rtl;">سوّم - ميرزا محمّد حسن برادر ملّا حسين. چهارم - ميرزا محمّد باقر
</p>
<p style="direction:rtl;">خالوزادهء ملّا حسين. ايشان هم مثل ميرزا محمّد حسن با جناب ملّا حسين از
</p>
<p style="direction:rtl;">بشرويه بکربلا رفتند و از آنجا بشيراز وارد شدند و بامر حضرت باب
</p>
<p style="direction:rtl;">مؤمن گشتند و جزو حروف حيّ محسوب شدند و در همه حال با ملّا حسين
</p>
<p style="direction:rtl;">همراه بودند و در قلعه با او بشهادت رسيدند فقط در دوران تشرّف
</p>
<p style="direction:rtl;">ملّا حسين در قلعهء ماه‌کو بحضور حضرت باب اين دو نفر با او همراه
</p>
<p style="direction:rtl;">نبودند.
</p>
<p style="direction:rtl;">پنجم - داماد ملّا حسين و پدر ميرزا ابو الحسن و ميرزا محمّد حسين. اين
</p>
<p style="direction:rtl;">دو نفر الآن در بشرويه ساکنند و بمراقبت و پرستاری خواهر ملّا حسين
</p>
<p style="direction:rtl;">ملقّبه بورقة الفردوس سر افرازند و هر دوی آنها از احبّای ثابت مخلص‌اند.
</p>
<p style="direction:rtl;">ششم - پسر ملّا احمد برادر ملّا ميرزا محمّد فروغی که بر خلاف عموی
</p>
<p style="direction:rtl;">خود ملّا ميرزا محمّد که بشهادت نرسيد او در قلعه بشهادت رسيد
</p>
<p style="direction:rtl;">ملّا ميرزا محمّد ميگفت که مشارٌ اليه جوانی با دانش و تقوی و خوش رفتار
</p>
<p style="direction:rtl;">بود که در قلعه جام شهادت نوشيد.
</p>
<p style="direction:rtl;">هفتم - ميرزا محمّد باقر معروف بهراتی است اگر چه مشارٌ اليه از اهل
</p>
<p style="direction:rtl;">قاين بود و از خويشان نزديک پدر جناب نبيل اکبر محسوب ميشد اوّل
</p>
<p style="direction:rtl;">کسيکه در مشهد بامر مبارک مؤمن شد همين ميرزا محمّد باقر است
</p>
<p style="direction:rtl;">مشارٌ اليه بود که بيت بابيّه را بنا کرد و در مشهد با نهايت خلوص نسبت
</p>
<p style="direction:rtl;">بجناب قدّوس خدمت ميکرد وقتی که ملّا حسين علم سياه را برافراشت در
</p>
<p style="direction:rtl;">ظلّ لوای مزبور در آمد پسر کوچکش ميرزا محمّد کاظم هم با او بود هر دو
</p>
<p style="direction:rtl;">بمازندران رفتند خودش بشهادت رسيد ولی پسرش نجات يافت و در مشهد
</p>
<p style="direction:rtl;">بخدمت امر مشغول شد ميرزا محمّد باقر علمدار اصحاب بود ديوارهای قلعه
</p>
<p style="direction:rtl;">ص ٣٨١
</p>
<p style="direction:rtl;">و برجها و خندق دور قلعه را که اصحاب باکمال رساندند در ظلّ لوای او بود
</p>
<p style="direction:rtl;">رياست لشکر بعد از ملّا حسين از طرف جناب قدّوس بايشان واگذار شد تا
</p>
<p style="direction:rtl;">آخرين دقيقهء حيات که بشهادت رسيد نسبت بجناب قدّوس فداکار و امين
</p>
<p style="direction:rtl;">و مورد اعتمادشان بود.
</p>
<p style="direction:rtl;">هشتم - ميرزا محمّد تقی جوينی ساکن سبزوار که تأليفات علمی
</p>
<p style="direction:rtl;">بسيار داشته است جناب ملّا حسين اغلب اوقات رياست اصحابی را که برای
</p>
<p style="direction:rtl;">دفاع ميفرستادند باو محوّل ميداشتند اعداء و دشمنان سر همين ميرزا
</p>
<p style="direction:rtl;">محمّد تقی را با سر ميرزا محمّد باقر بنيزه زدند و در ميان کوچه و بازار
</p>
<p style="direction:rtl;">بارفروش گرداندند مردم شهر هم با شور و غوغا تماشا ميکردند.
</p>
<p style="direction:rtl;">نهم - قنبر علی نوکر ملّا حسين مشارٌ اليه شخص شجاعی بود و در سفر
</p>
<p style="direction:rtl;">ماه ‌کو با جناب باب الباب همراه بود در همان شبی که ملّا حسين بشهادت
</p>
<p style="direction:rtl;">رسيدند قنبر علی هم بگلولهء دشمنان در همان شب از پا در آمد و شهيد شد.
</p>
<p style="direction:rtl;">دهم و يازدهم - حسن و قلی اين دو نفر بودند که با کمک اسکندر
</p>
<p style="direction:rtl;">زنجانی بدن جناب ملّا حسين را پس از گلوله خوردن بقلعه بردند و در مقابل جناب
</p>
<p style="direction:rtl;">قدّوس گذاشتند حسن همان شخصی است که در شهر مشهد بامر داروغه
</p>
<p style="direction:rtl;">او را مهار کردند و در خيابانها گرداندند.
</p>
<p style="direction:rtl;">دوازدهم - محمّد حسن برادر ملّا صادق است که در هنگام توجّه اصحاب
</p>
<p style="direction:rtl;">از بارفروش بطرف قلعه بدست سربازان خسرو قاديکلائی بشهادت رسيد
</p>
<p style="direction:rtl;">محمّد حسن مزبور از خدّام ضريح حضرت امام رضا عليه السّلام بود شخصی
</p>
<p style="direction:rtl;">بود دارای استقامت و ثبات که ممکن نبود کسی او را بلغزاند.
</p>
<p style="direction:rtl;">سيزدهم سيّد رضا است مشارٌ اليه همانست که جناب قدّوس او را با
</p>
<p style="direction:rtl;">ملّا يوسف اردبيلی برای ملاقات شاهزاده مهديقلی ميرزا از ميان اصحاب
</p>
<p style="direction:rtl;">انتخاب کردند قرآنی را که شاهزاده در حاشيهء ورقهء اوّل آن بخط خودش قسم
</p>
<p style="direction:rtl;">نامه نوشته بود و مهر کرده بود همين سيّد رضا آن را با خود بقلعه برد
</p>
<p style="direction:rtl;">ص ٣٨٢
</p>
<p style="direction:rtl;">و بجناب قدّوس داد اين شخص از سادات معروف خراسانی بوده که به نيک
</p>
<p style="direction:rtl;">رفتاری و دانش در بين مردم شهرت داشته است.
</p>
<p style="direction:rtl;">چهاردهم - ملّا مردان علی که اهل قريهء ميامی بود. ميامی قلعهء محکمی
</p>
<p style="direction:rtl;">بوده بين سبزوار و شاهرود وقتيکه جناب ملّا حسين وارد ميامی شدند
</p>
<p style="direction:rtl;">ملّا مردان علی با سی و سه نفر ديگر در ظلّ رايت باب الباب در آمدند باب
</p>
<p style="direction:rtl;">الباب در مسجد ميامی نماز جمعه را بپا داشتند و خطبه‌ای که باعث
</p>
<p style="direction:rtl;">هيجان ارواح و قلوب بود در آن مسجد ادا فرمودند در ضمن خطبه اشاره
</p>
<p style="direction:rtl;">کردند بفرمايش حضرت رسول الله عليه السّلام راجع بنشر عَلَم سياه در
</p>
<p style="direction:rtl;">خراسان و خود را حامل و ناشر آن عَلَم معرّفی فرمودند خطابهء فصيح
</p>
<p style="direction:rtl;">و بليغ ملّا حسين در حاضرين اثر عجيبی داشت و با آنکه اغلب حاضرين از
</p>
<p style="direction:rtl;">بزرگان قوم محسوب بودند در ظلّ رايت باب الباب در آمدند از آن سی
</p>
<p style="direction:rtl;">و سه نفر بجز ملّا عيسی سايرين همه بشهادت رسيدند تنها ملّا عيسی زنده
</p>
<p style="direction:rtl;">ماند و اولاد مشارٌ اليه در اين ايّام در قريهء ميامی بخدمت امر مشغول‌اند.
</p>
<p style="direction:rtl;">رفقای ملّا عيسی که در قلعه بشهادت رسيدند اسامی آنها از اين قرار است:
</p>
<p style="direction:rtl;">پانزدهم ملّا محمّد مهدی
</p>
<p style="direction:rtl;">شانزدهم ملّا محمّد جعفر
</p>
<p style="direction:rtl;">هفدهم ملّا محمّد بن ملّا محمّد
</p>
<p style="direction:rtl;">هيجدهم ملّا رحيم
</p>
<p style="direction:rtl;">نوزدهم ملّا محمّد رضا
</p>
<p style="direction:rtl;">بيستم ملّا محمّد حسين
</p>
<p style="direction:rtl;">بيست و يکم ملّا محمّد
</p>
<p style="direction:rtl;">بيست و دوّم ملّا يوسف
</p>
<p style="direction:rtl;">بيست و سوّم ملّا يعقوب
</p>
<p style="direction:rtl;">بيست و چهارم ملّا علی
</p>
<p style="direction:rtl;">ص ٣٨٣
</p>
<p style="direction:rtl;">بيست و پنجم ملّا زين العابدين
</p>
<p style="direction:rtl;">بيست و ششم ملّا محمّد بن ملّا زين العابدين
</p>
<p style="direction:rtl;">بيست و هفتم ملّا باقر
</p>
<p style="direction:rtl;">بيست و هشتم ملّا عبد المحمّد
</p>
<p style="direction:rtl;">بيست و نهم ملّا عبد الحسن
</p>
<p style="direction:rtl;">سی‌ام ملّا اسمعيل
</p>
<p style="direction:rtl;">سی و يکم ملّا عبد العلی
</p>
<p style="direction:rtl;">سی و دوّم ملّا آقا بابا
</p>
<p style="direction:rtl;">سی و سوّم ملّا عبد الجواد
</p>
<p style="direction:rtl;">سی و چهارم ملّا محمّد حسين
</p>
<p style="direction:rtl;">سی و پنجم ملّا محمّد باقر
</p>
<p style="direction:rtl;">سی و ششم ملّا محمّد
</p>
<p style="direction:rtl;">سی و هفتم حاجی حسن
</p>
<p style="direction:rtl;">سی و هشتم کربلائی علی
</p>
<p style="direction:rtl;">سی و نهم ملّا کربلائی علی
</p>
<p style="direction:rtl;">چهلم کربلائی نور محمّد
</p>
<p style="direction:rtl;">چهل و يکم محمّد ابراهيم
</p>
<p style="direction:rtl;">چهل و دوّم محمّد صائم
</p>
<p style="direction:rtl;">چهل و سوّم محمّد هادی
</p>
<p style="direction:rtl;">چهل و چهارم سيّد مهدی
</p>
<p style="direction:rtl;">چهل و پنجم ابو محمّد
</p>
<p style="direction:rtl;">از بين اصحابی که اهل سنگسر بودند هيجده نفر بشهادت رسيدند
</p>
<p style="direction:rtl;">از اينقرار:
</p>
<p style="direction:rtl;">چهل و ششم سيّد احمد که ميرزا محمّد تقی و هفت نفر از علماء
</p>
<p style="direction:rtl;">ص ٣٨٤
</p>
<p style="direction:rtl;">ساری او را قطعه قطعه کردند. سيّد احمد مزبور
</p>
<p style="direction:rtl;">بفصاحت گفتار و پرهيزکاری و علم مشهور بود.
</p>
<p style="direction:rtl;">چهل و هفتم ميرزا ابوالقاسم برادر سيّد احمد که در شب شهادت
</p>
<p style="direction:rtl;">ملّا حسين بشهادت رسيد.
</p>
<p style="direction:rtl;">چهل و هشتم مير مهدی عموی سيّد احمد
</p>
<p style="direction:rtl;">چهل و نهم مير ابراهيم داماد سيّد احمد
</p>
<p style="direction:rtl;">پنجاهم صفرعلی پسر کربلائی علی که شجاعانه قيام نمود
</p>
<p style="direction:rtl;">و بهمراهی کربلائی محمّد مردم سنگسر را از
</p>
<p style="direction:rtl;">خواب غفلت بيدار کرد. کربلائی علی و کربلائی
</p>
<p style="direction:rtl;">ابو محمّد نتوانستند خود را بقلعه برسانند زيرا
</p>
<p style="direction:rtl;">مريض بودند.
</p>
<p style="direction:rtl;">پنجاه و يکم محمّد علی پسر کربلائی ابو محمّد
</p>
<p style="direction:rtl;">پنجاه و دوّم ابوالقاسم برادر محمّد علی
</p>
<p style="direction:rtl;">پنحاه و سوّم کربلائی ابراهيم
</p>
<p style="direction:rtl;">پنجاه و چهارم علی محمّد
</p>
<p style="direction:rtl;">پنجاه و پنجم ملّا علی اکبر
</p>
<p style="direction:rtl;">پنجاه و ششم ملّا حسين علی
</p>
<p style="direction:rtl;">پنجاه و هفتم عبّاسعلی
</p>
<p style="direction:rtl;">پنجاه و هشتم حسين علی
</p>
<p style="direction:rtl;">پنجاه و نهم ملّا علی اصغر
</p>
<p style="direction:rtl;">شصتم کربلائی اسمعيل
</p>
<p style="direction:rtl;">شصت و يکم علی خان
</p>
<p style="direction:rtl;">شصت و دوّم محمّد ابراهيم
</p>
<p style="direction:rtl;">شصت و سوّم عبد العظيم
</p>
<p style="direction:rtl;">ص ٣٨٥
</p>
<p style="direction:rtl;">از شهميرزاد دو نفر جزو حاميان قلعه محسوبند از اين قرار: 
</p>
<p style="direction:rtl;">شصت و چهارم ملّا ابورحيم
</p>
<p style="direction:rtl;">شصت و پنجم کربلائی کاظم
</p>
<p style="direction:rtl;">از اصحاب اهل مازندران اسم بيست و هفت نفر که بشهادت رسيده اند
</p>
<p style="direction:rtl;">ياد داشت شده از اينقرار: 
</p>
<p style="direction:rtl;">شصت و ششم ملّا رضا شاه
</p>
<p style="direction:rtl;">شصت و هفتم عظيم
</p>
<p style="direction:rtl;">شصت و هشتم کربلائی محمّد جعفر
</p>
<p style="direction:rtl;">شصت و نهم سيّد حسين
</p>
<p style="direction:rtl;">هفتادم محمّد باقر
</p>
<p style="direction:rtl;">هفتاد و يکم سيّد رزاق
</p>
<p style="direction:rtl;">هفتاد و دوّم استاد ابراهيم
</p>
<p style="direction:rtl;">هفتاد و سوّم ملّا سعيد زرکناری
</p>
<p style="direction:rtl;">هفتاد و چهارم رضای عرب
</p>
<p style="direction:rtl;">هفتاد و پنجم رسول بهنميری
</p>
<p style="direction:rtl;">هفتاد و ششم محمّد حسين برادر رسول بهنميری
</p>
<p style="direction:rtl;">هفتاد و هفتم طاهر
</p>
<p style="direction:rtl;">هفتاد و هشتم شفيع
</p>
<p style="direction:rtl;">هفتاد و نهم قاسم
</p>
<p style="direction:rtl;">هشتادم ملّا محمّد جان
</p>
<p style="direction:rtl;">هشتاد و يکم مسيح "برادر ملّا محمّد جان"
</p>
<p style="direction:rtl;">هشتاد و دوم عطا بابا
</p>
<p style="direction:rtl;">ص ٣٨٦
</p>
<p style="direction:rtl;">هشتاد و سوّم يوسف
</p>
<p style="direction:rtl;">هشتاد و چهارم فضل اللّه
</p>
<p style="direction:rtl;">هشتاد و پنجم بابا
</p>
<p style="direction:rtl;">هشتاد و ششم صفی قلی
</p>
<p style="direction:rtl;">هشتاد و هفتم نظام
</p>
<p style="direction:rtl;">هشتاد و هشتم روح اللّه
</p>
<p style="direction:rtl;">هشتاد و نهم علی قلی
</p>
<p style="direction:rtl;">نود سلطان
</p>
<p style="direction:rtl;">نود و يک جعفر
</p>
<p style="direction:rtl;">نود و دو خليل
</p>
<p style="direction:rtl;">و از اهل سواد کوه اسم پنج نفر از شهداء بدست آمده از اين قرار:
</p>
<p style="direction:rtl;">نود و سه کربلائی قنبر کالش
</p>
<p style="direction:rtl;">نود و چهار ملّا ناد علی متولّی
</p>
<p style="direction:rtl;">نود و پنج عبد الحقّ
</p>
<p style="direction:rtl;">نود و شش (ايطابکی ) اتابکی چوپان
</p>
<p style="direction:rtl;">نود و هفت پسر( ايطابکی) اتابکی چوپان
</p>
<p style="direction:rtl;">اسامی شهدای اردستان از اينقرار است:
</p>
<p style="direction:rtl;">نود و هشت ميرزا علی محمّد پسر ميرزا محمّد سعيد
</p>
<p style="direction:rtl;">نود و نه ميرزا عبد الواسع پسر حاجی عبد الوهّاب
</p>
<p style="direction:rtl;">صد محمّد حسين پسر حاج محمّد صادق
</p>
<p style="direction:rtl;">صد و يک محمّد مهدی پسر حاج محمّد ابراهيم
</p>
<p style="direction:rtl;">صد و دو ميرزا احمد مير محسن
</p>
<p style="direction:rtl;">ص ٣٨٧
</p>
<p style="direction:rtl;">صد و سه ميرزا محمّد پسر مير محمّد تقی
</p>
<p style="direction:rtl;">از اهل اصفهان اسامی سی نفر از شهدا مشهور است از اين قرار:
</p>
<p style="direction:rtl;">صد و چهار ملّا جعفر گندم پاک کن که حضرت باب اسم او را
</p>
<p style="direction:rtl;">در بيان فارسی ذکر فرموده‌اند. 
</p>
<p style="direction:rtl;">صد و پنج استاد آقا بزرگ بنّاء
</p>
<p style="direction:rtl;">صد و شش استاد حسن پسر استاد آقا
</p>
<p style="direction:rtl;">صد و هفت استاد محمّد پسر استاد آقا
</p>
<p style="direction:rtl;">صد و هشت محمّد حسين پسر استاد آقای معروف باستاد بزرگ
</p>
<p style="direction:rtl;">بنّاء . برادر کوچک محمّد حسين مزبور موسوم
</p>
<p style="direction:rtl;">باستاد جعفر چندين مرتبه بواسطهء دشمنان
</p>
<p style="direction:rtl;">فروخته شد تا بالاخره بوطن خود رسيد و اينک
</p>
<p style="direction:rtl;">در آنجاست.
</p>
<p style="direction:rtl;">صد و نه استاد قربانعلی بنّاء
</p>
<p style="direction:rtl;">صدو ده علی اکبر پسر استاد علی بنّاء
</p>
<p style="direction:rtl;">صد و يازده عبد اللّه پسر استاد قربان علی بنّاء
</p>
<p style="direction:rtl;">صد و دوازده محمّد باقر نقش دائی سيّد يحيی پسر ميرزا محمّد
</p>
<p style="direction:rtl;">علی نهری، مشارٌ اليه چهارده ساله بود که در شب
</p>
<p style="direction:rtl;">شهادت جناب ملّا حسين بشهادت رسيد.
</p>
<p style="direction:rtl;">صد و سيزده ملّا محمّد تقی
</p>
<p style="direction:rtl;">صد و چهارده ملّا محمّد رضا - اين دو تا دو برادر عبد الصّالح
</p>
<p style="direction:rtl;">باغبان باغ رضوان عکّا بودند.
</p>
<p style="direction:rtl;">صد و پانزده ملّا احمد صفّار
</p>
<p style="direction:rtl;">صد و شانزده ملّا حسين مسگر
</p>
<p style="direction:rtl;">ص ٣٨٨
</p>
<p style="direction:rtl;">صد و هفده احمد پيوندی
</p>
<p style="direction:rtl;">صد و هيجده حسن شعرباف يزدی
</p>
<p style="direction:rtl;">صد و نوزده محمّد تقی
</p>
<p style="direction:rtl;">صد و بيست محمّد عطّار برادر حسن شعرباف
</p>
<p style="direction:rtl;">صد و بيست و يک ملّا عبد الخالق که در بدشت بدست خود گلوی خويش
</p>
<p style="direction:rtl;">را بريد حضرت طاهره او را به ذبيح ملقّب ساختند.
</p>
<p style="direction:rtl;">صد و بيست و دو حسين
</p>
<p style="direction:rtl;">صد و بيست و سه ابو القاسم برادر حسين
</p>
<p style="direction:rtl;">صد و بيست و چهار ميرزا محمّد رضا
</p>
<p style="direction:rtl;">صد و بيست و پنج ملّا حيدر برادر ميرزا محمّد رضا
</p>
<p style="direction:rtl;">صد و بيست و شش ميرزا مهدی
</p>
<p style="direction:rtl;">صد و بيست و هفت محمّد ابراهيم
</p>
<p style="direction:rtl;">صد و بيست و هشت محمّد حسين دستمال گره زن
</p>
<p style="direction:rtl;">صد و بيست و نه محمّد حسن چيت ساز- اين شخص از پارچه بافهای
</p>
<p style="direction:rtl;">معروف بود و بحضور حضرت باب مشرّف شده بود .
</p>
<p style="direction:rtl;">صد و سی محمّد حسن عطّار
</p>
<p style="direction:rtl;">صد و سی و يک استاد حاجی محمّد بنّاء
</p>
<p style="direction:rtl;">صد و سی و دو محمّد مقارهء که بزّاز معروفی بود مشارٌ اليه تازه
</p>
<p style="direction:rtl;">داماد شده بود در حبس چهريق بحضور مبارک
</p>
<p style="direction:rtl;">مشرّف شد حضرت باب باو فرمودند که بمازندران
</p>
<p style="direction:rtl;">برود و بمساعدت جناب قدّوس بپردازد . وقتيکه
</p>
<p style="direction:rtl;">بطهران رسيد برادرش پيغامی باو فرستاد که خدا
</p>
<p style="direction:rtl;">پسری باو عنايت کرده و باو سفارش کرده بود که
</p>
<p style="direction:rtl;">فوراً باصفهان بيايد و بعد از ديدن پسر بهر جا که
</p>
<p style="direction:rtl;">ص ٣٨٩
</p>
<p style="direction:rtl;">ميخواهد برود. جواب داد محبّت امر الهی باندازه ای
</p>
<p style="direction:rtl;">در وجود من مؤثّر شده که جائی برای محبّت فرزند
</p>
<p style="direction:rtl;">باقی نگذاشته بايد فوراً بخدمت جناب قدّوس
</p>
<p style="direction:rtl;">برسم و در ظلّ رايت ايشان در آيم .
</p>
<p style="direction:rtl;">صد و سی و سه سيّد محمّد رضای پا قلعه است که از علمای معروف
</p>
<p style="direction:rtl;">و مشهور بود وقتيکه خواست جزو اصحاب
</p>
<p style="direction:rtl;">ملّا حسين در آيد علماء اصفهان فرياد و فغان آغاز
</p>
<p style="direction:rtl;">کردند.
</p>
<p style="direction:rtl;">از اهل شيراز نفوسيکه بشهادت رسيدند اسمائشان از اينقرار است:
</p>
<p style="direction:rtl;">صد و سی و چهار ملّا عبد اللّه معروف بميرزا صالح
</p>
<p style="direction:rtl;">صد و سی و پنج ملّا زين العابدين
</p>
<p style="direction:rtl;">صد و سی و شش ميرزا محمّد
</p>
<p style="direction:rtl;">از اهل يزد اسامی شهدائی که بدست آمده بقرار ذيل است:
</p>
<p style="direction:rtl;">صد و سی هفت شخص سيّدی که از خراسان تا بار فروش پياده راه
</p>
<p style="direction:rtl;">پيمود و در بار فروش هدف گلوله دشمن گشت .
</p>
<p style="direction:rtl;">صد و سی و هشت سيّد احمد پدر سيّد حسين "عزيز" کاتب حضرت
</p>
<p style="direction:rtl;">باب
</p>
<p style="direction:rtl;">صد و سی و نه ميرزا محمّد علی پسر سيّد احمد که سرش با گلولهء
</p>
<p style="direction:rtl;">توپ از تن جدا شد وقتيکه نزديک در قلعه ايستاده
</p>
<p style="direction:rtl;">بود مشارٌ اليه سنّش خيلی کم بود که بشهادت رسيد
</p>
<p style="direction:rtl;">جناب قدّوس نهايت عنايت را نسبت باين ميرزا
</p>
<p style="direction:rtl;">محمّد علی داشتند .
</p>
<p style="direction:rtl;">ص ٣٩٠
</p>
<p style="direction:rtl;">صد و چهل شيخ علی پسر شيخ عبد الخالق يزدی است. موطن
</p>
<p style="direction:rtl;">مشارٌ اليه شهر مشهد بود بواسطهء شجاعت و ابراز
</p>
<p style="direction:rtl;">خدمت مورد عنايت جناب قدّوس و جناب باب
</p>
<p style="direction:rtl;">الباب قرار گرفته بود.
</p>
<p style="direction:rtl;">اسامی شهدای قزوين از اينقرارند:
</p>
<p style="direction:rtl;">صد و چهل و يک ميرزا محمّد علی پسر حاج ملّا عبد الوهّاب است
</p>
<p style="direction:rtl;">ميرزا محمّد علی از علمای معروف بود که در
</p>
<p style="direction:rtl;">شيراز بحضور مبارک رسيد و جزو حروف حيّ
</p>
<p style="direction:rtl;">محسوب گشت.
</p>
<p style="direction:rtl;">صد و چهل و دو محمّد هادی تاجر پسر حاج عبد الکريم ملقّب بباغبان
</p>
<p style="direction:rtl;">باشی .
</p>
<p style="direction:rtl;">صد و چهل و سه سيّد احمد
</p>
<p style="direction:rtl;">صد و چهل و چهار ميرزا عبد الجليل که عالم معروفی بود
</p>
<p style="direction:rtl;">صد و چهل و پنج ميرزا مهدی
</p>
<p style="direction:rtl;">صد و چهل و شش شخصی از قريهء لاهارد موسوم بحاجی محمّد علی
</p>
<p style="direction:rtl;">که بعد از قتل ملّا تقی قزوينی دچار رنج و آسيب
</p>
<p style="direction:rtl;">گرديد.
</p>
<p style="direction:rtl;">اسامی شهدای قلعه که از اهل خوی بودند از اينقرار است:
</p>
<p style="direction:rtl;">صد و چهل و هفت ملّا مهدی، مشارٌ اليه شخصی دانشمند و از شاگردان
</p>
<p style="direction:rtl;">مقرّب سيّد کاظم رشتی بود در علم و فصاحت
</p>
<p style="direction:rtl;">معروف و در ثبات و استقامت مشهور بود.
</p>
<p style="direction:rtl;">صد و چهل و هشت ملّا محمود برادر ملّا مهدی که از حروف
</p>
<p style="direction:rtl;">ص ٣٩١
</p>
<p style="direction:rtl;">حيّ محسوب و دانشمند معروفی بوده است.
</p>
<p style="direction:rtl;">صد و چهل و نه ملّا يوسف اردبيلی يکی از حروف حيّ که دارای
</p>
<p style="direction:rtl;">شجاعت و فصاحت بوده وقتيکه به کرمان وارد شد
</p>
<p style="direction:rtl;">حاج کريم خان از ورود او پريشان خاطر گشت
</p>
<p style="direction:rtl;">باندازه ای که بمريدان خود گفت اين شخص بايد
</p>
<p style="direction:rtl;">از اين شهر فوراً اخراج شود زيرا اگر در اين شهر
</p>
<p style="direction:rtl;">بماند همانطور که شيراز را بهم زد کرمان را هم
</p>
<p style="direction:rtl;">بهم خواهد زد ديگر جلو او را نميتوانيم بگيريم زيرا
</p>
<p style="direction:rtl;">در فصاحت و قوّت بيان و بلاغت گفتار اگر از
</p>
<p style="direction:rtl;">ملّا حسين بالاتر نباشد کمتر نيست. حاجی کريم خان
</p>
<p style="direction:rtl;">کوشش بسيار کرد و نگذاشت ملّا يوسف منبر برود
</p>
<p style="direction:rtl;">و مردم را دعوت کند و سعی کرد که مدّت اقامت
</p>
<p style="direction:rtl;">ملّا يوسف در کرمان خيلی کم باشد. حضرت باب
</p>
<p style="direction:rtl;">بملّا يوسف فرموده بودند شما بايد بشهرهای ايران
</p>
<p style="direction:rtl;">سفر کنيد و مردم را بامر مبارک تبليغ نمائيد
</p>
<p style="direction:rtl;">در اوّل ماه محرّم سال هزار و دويست و شصت
</p>
<p style="direction:rtl;">و پنج هجری بايد خود را بمازندران برسانيد
</p>
<p style="direction:rtl;">و بمساعدت جناب قدّوس بپردازيد بقدر قوّه کوشش
</p>
<p style="direction:rtl;">کنيد. ملّا يوسف با کمال خلوص و امانت مطابق
</p>
<p style="direction:rtl;">امر مبارک رفتار کرد در هيچ شهری بيشتر از
</p>
<p style="direction:rtl;">يک هفته نماند و چون خود را بمازندران
</p>
<p style="direction:rtl;">رسانيد سربازهای شاهزاده مهديقلی ميرزا
</p>
<p style="direction:rtl;">او را شناختند و به زندانش انداختند و
</p>
<p style="direction:rtl;">چنانکه سابق گفتيم در روز واقعهء وسکس
</p>
<p style="direction:rtl;">ص ٣٩٢
</p>
<p style="direction:rtl;">بواسطهء اصحاب از زندان خلاص شد.
</p>
<p style="direction:rtl;">صد و پنجاه ملّا جليل ارومی است که شخصی عالم و فصيح
</p>
<p style="direction:rtl;">و متديّن بود و يکی از حروف حيّ است.
</p>
<p style="direction:rtl;">صد و پنجاه و يک ملّا احمد حرف حيّ است که در مراغه سکونت
</p>
<p style="direction:rtl;">داشته و يکی از شاگردان مشهور سيّد کاظم است.
</p>
<p style="direction:rtl;">صد و پنجاه و دو ملّا مهدی کندی که در منزل حضرت بهاءاللّه معلّم
</p>
<p style="direction:rtl;">اطفال بوده است .
</p>
<p style="direction:rtl;">صد و پنجاه و سه ملّا باقر برادر ملّا مهدی است اين دو برادر بعلم
</p>
<p style="direction:rtl;">و دانش معروف بودند و حضرت بهاءاللّه در
</p>
<p style="direction:rtl;">کتاب ايقان به علوّ مقام اين دو برادر در علم و
</p>
<p style="direction:rtl;">دانش شهادت داده‌اند.
</p>
<p style="direction:rtl;">صد و پنجاه و چهار سيّد کاظم زنجانی است که از تجّار معروف بوده
</p>
<p style="direction:rtl;">و در شيراز بحضور مبارک رسيده و تا اصفهان
</p>
<p style="direction:rtl;">ملازم حضرت باب بوده است برادر سيّد کاظم،
</p>
<p style="direction:rtl;">سيّد مرتضی زنجانی است که يکی از شهدای سبعهء
</p>
<p style="direction:rtl;">طهران است.
</p>
<p style="direction:rtl;">صد و پنجاه و پنج اسکندر زنجانی است با حسن و قلی جسد مبارک
</p>
<p style="direction:rtl;">جناب باب الباب را بقلعه بردند.
</p>
<p style="direction:rtl;">صد و پنجاه و شش اسمعيل
</p>
<p style="direction:rtl;">صد و پنجاه و هفت کربلائی عبد العلی
</p>
<p style="direction:rtl;">صد و پنجاه و هشت عبد المحمّد
</p>
<p style="direction:rtl;">صد و پنجاه و نه حاجی عبّاس
</p>
<p style="direction:rtl;">صد و شصت سيّد احمد که اينها اهل زنجان بودند
</p>
<p style="direction:rtl;">صد و شصت و يک سيّد حسين کلاهدوز ساکن بارفروش است که سر
</p>
<p style="direction:rtl;">ص ٣٩٣
</p>
<p style="direction:rtl;">او را دشمنان بنيزه زدند و در کوچه و بازار
</p>
<p style="direction:rtl;">گرداندند.
</p>
<p style="direction:rtl;">صد و شصت و دو ملّا حسن رشتی
</p>
<p style="direction:rtl;">صد و شصت و سه ملّا حسن بيارجمندی
</p>
<p style="direction:rtl;">صد و شصت و چهار ملّا نعمت اللّه بارفروشی
</p>
<p style="direction:rtl;">صد و شصت و پنج ملّا محمّد تقی قراخيلی
</p>
<p style="direction:rtl;">صد و شصت و شش استاد زين العابدين
</p>
<p style="direction:rtl;">صد و شصت و هفت استاد قاسم پسر استاد زين العابدين
</p>
<p style="direction:rtl;">صد و شصت و هشت استاد علی اکبر برادر استاد زين العابدين. اين سه
</p>
<p style="direction:rtl;">نفر اخير هر سه اهل کرمان بودند و در قاين
</p>
<p style="direction:rtl;">سکونت داشتند و شغلشان بنّائی بود.
</p>
<p style="direction:rtl;">صد و شصت و نه و
</p>
<p style="direction:rtl;">صد و هفتاد ملّا رضا شاه و جوانی از بهنمير بوده است که دو
</p>
<p style="direction:rtl;">روز بعد از خروج جناب قدّوس از قلعه در
</p>
<p style="direction:rtl;">پنجشنبه بازار بارفروش اين دو نفر را بشهادت
</p>
<p style="direction:rtl;">رسانيدند و ملّا محمّد حمزه معروف بشريعت مدار
</p>
<p style="direction:rtl;">بدن اين دو نفر را در جوار مسجد کاظم بک مدفون
</p>
<p style="direction:rtl;">ساخت و کسی را که قاتل اين دو نفر بود از کرده
</p>
<p style="direction:rtl;">پشيمان ساخت و باستغفار وادار کرد.
</p>
<p style="direction:rtl;">صد و هفتاد و يک ملّا محمّد معلّم نوری است که در نور ملازم حضرت
</p>
<p style="direction:rtl;">بهاءاللّه بود و در علم و ذکاوت معروف بود. از
</p>
<p style="direction:rtl;">اصحاب جناب قدّوس هيچکس بقدر اين بزرگوار
</p>
<p style="direction:rtl;">تحمّل رنج و زحمت نکرد. شاهزاده بايشان پيغام داد
</p>
<p style="direction:rtl;">که اگر از قلعه بيرون بيايد و دست از محبّت
</p>
<p style="direction:rtl;">ص ٣٩٤
</p>
<p style="direction:rtl;">قدّوس بردارد او را با خود بطهران ببرد
</p>
<p style="direction:rtl;">و بآموزگاری فرزندان خويش بگمارد.
</p>
<p style="direction:rtl;">ملّا محمّد جواب داد من هيچوقت برای خاطر شخصی مثل تو
</p>
<p style="direction:rtl;">از محبوب خدا تبرّی نميکنم و اگر تمام ايران را
</p>
<p style="direction:rtl;">بمن بدهی حتّی يک لحظه هم حاضر نيستم که از
</p>
<p style="direction:rtl;">صورت جناب قدّوس چشم خود را بجای ديگری
</p>
<p style="direction:rtl;">بيندازم ای شاهزاده تو بجسم من دست داری و لکن
</p>
<p style="direction:rtl;">بروح من هيچوقت دست نخواهی يافت هر طور
</p>
<p style="direction:rtl;">ميخواهی مرا برنج و عذاب مبتلا کن من مصداق
</p>
<p style="direction:rtl;">کامل اين آيهء مبارکهء قرآنيّه (٨٩:٢) هستم که
</p>
<p style="direction:rtl;">ميفرمايد " فَتمَنّواُ الَموْتَ إن کُنتُم صادِقِينَ "
</p>
<p style="direction:rtl;">شاهزاده از جواب ملّا محمّد معلّم بدرجه ای غضبناک شد که به
</p>
<p style="direction:rtl;">پيروان خود دستور داد بدن او را قطعه قطعه کنند
</p>
<p style="direction:rtl;">و از هيچ گونه اذيّت و آزاری درباره او خود داری
</p>
<p style="direction:rtl;">ننمايند.
</p>
<p style="direction:rtl;">صد و هفتاد و دو حاجی محمّد کرادی است منزل اين شخص در يکی
</p>
<p style="direction:rtl;">از نخلستانهای نزديک بغداد بوده خيلی شجاع بوده
</p>
<p style="direction:rtl;">است مشارٌ اليه در محاربهء ابراهيم پاشا والی
</p>
<p style="direction:rtl;">مصر سرکردهء صد نفر سرباز بوده است نهايت
</p>
<p style="direction:rtl;">ارادت را بجناب سيّد کاظم رشتی داشت و قصيدهء
</p>
<p style="direction:rtl;">مفصّلی در مدح جناب سيّد برشتهء نظم کشيد در
</p>
<p style="direction:rtl;">هفتاد و پنج سالگی بامر حضرت باب مؤمن شد
</p>
<p style="direction:rtl;">و قصيدهء مفصّل ديگر در مدح هيکل مبارک انشاء
</p>
<p style="direction:rtl;">کرد در اسب سواری ماهر بود و در قلعه شجاعت‌ها
</p>
<p style="direction:rtl;">ص ٣٩٥
</p>
<p style="direction:rtl;">از خود بروز داد تا آخر کار هدف گلولهء دشمنان
</p>
<p style="direction:rtl;">گرديد.
</p>
<p style="direction:rtl;">صد و هفتاد و سه سعيد جباوی است که اهل بغداد بود در واقعهء قلعه
</p>
<p style="direction:rtl;">شجاعت عجيبی از خود بروز داد در ميدان جنگ
</p>
<p style="direction:rtl;">زخمی بشکمش رسيد که خيلی خطرناک بود
</p>
<p style="direction:rtl;">با همان حال خود را بقلعه رسانيد و بحضور جناب
</p>
<p style="direction:rtl;">قدّوس رسيد و خود را بپای آن بزرگوار افکنده
</p>
<p style="direction:rtl;">جان داد.
</p>
<p style="direction:rtl;">سيّد ابو طالب سنگسری از بقيّة السّيف قلعه است مشارٌ اليه عريضه‌ای
</p>
<p style="direction:rtl;">بمحضر مبارک حضرت بهاءاللّه تقديم کرده و شرح جانبازی و شهادت اين دو
</p>
<p style="direction:rtl;">شهيد اخير الذّکر را مفصّلاً معروض داشته و شرح جانبازی سيّد احمد
</p>
<p style="direction:rtl;">و مير ابوالقاسم دو برادر خودش را که در قلعه بشهادت رسيده‌اند نيز
</p>
<p style="direction:rtl;">معروض داشته از جمله مطالب آن عريضه اينست که می‌نويسد:
</p>
<p style="direction:rtl;">روزيکه خسرو بقتل رسيد من مهمان کربلائی علی جان کدخدای يکی از
</p>
<p style="direction:rtl;">دهات مجاور قلعهء طبرسی بودم اين شخص برای مساعدت خسرو رفت
</p>
<p style="direction:rtl;">و پس از مراجعت داستان کشته شدن خسرو را برای من نقل کرد در همان
</p>
<p style="direction:rtl;">روز شخصی نزد من آمد و بمن گفت دو نفر عرب وارد اين قريه شده‌اند
</p>
<p style="direction:rtl;">و ميخواهند برای کمک اصحاب بقلعه بروند اين دو نفر از مردم قريه
</p>
<p style="direction:rtl;">قاديکلا خيلی ميترسند و ميگويند هر کس ما را بقلعه برساند پاداش خوبی
</p>
<p style="direction:rtl;">باو خواهيم داد. چون من اين مطالب را شنيدم از نصيحت‌های پدرم
</p>
<p style="direction:rtl;">مير محمّد علی يادم آمد که هميشه بمن ميفرمود تا ميتوانی بامر حضرت
</p>
<p style="direction:rtl;">باب خدمت کن لهذا فوراً از جا برخاستم و فرصت را از دست ندادم
</p>
<p style="direction:rtl;">ص ٣٩٦
</p>
<p style="direction:rtl;">و با کمک کدخدا آن دو نفر عرب را بقلعه رساندم و با جناب ملّا حسين هم
</p>
<p style="direction:rtl;">ملاقات کردم و تصميم گرفتم که بقيّهء زندگانی خود را وقف خدمت امر
</p>
<p style="direction:rtl;">مبارک کنم.
</p>
<p style="direction:rtl;">در اين جا بنظر آمد که اسامی بعضی از سرکردگان لشکر دولت را هم
</p>
<p style="direction:rtl;">بنگارم از اين قرار:
</p>
<p style="direction:rtl;">اوّل شاهزاده مهديقلی ميرزا برادر محمّد شاه
</p>
<p style="direction:rtl;">دوّم سليمان خان افشار
</p>
<p style="direction:rtl;">سوّم حاجی مصطفی خان سورتيج
</p>
<p style="direction:rtl;">ص ٣٩٧
</p>
<p style="direction:rtl;">چهارم عبد اللّه خان برادر حاج مصطفی خان
</p>
<p style="direction:rtl;">پنجم عبّاسقلی خان لاريجانی که جناب باب الباب را
</p>
<p style="direction:rtl;">شهيد کرد
</p>
<p style="direction:rtl;">ششم نور اللّه خان افغان
</p>
<p style="direction:rtl;">هفتم حبيب اللّه خان افغان
</p>
<p style="direction:rtl;">هشتم ذو الفقار خان کراولی
</p>
<p style="direction:rtl;">نهم علی اصغر خان دو دنگه ئی
</p>
<p style="direction:rtl;">دهم خدا مراد خان کرد
</p>
<p style="direction:rtl;">ص ٣٩٨
</p>
<p style="direction:rtl;">يازدهم خليل خان سواد کوهی
</p>
<p style="direction:rtl;">دوازدهم جعفر قلی خان سرخ کره ئی
</p>
<p style="direction:rtl;">سيزدهم سرتيپ فوج کلبات
</p>
<p style="direction:rtl;">چهاردهم زکريای قاديکلائی پسر عمو و جانشين خسرو 
</p>
<p style="direction:rtl;">امّا اصحابی که در واقعهء قلعه حاضر بودند و جزو بقيّة السّيف
</p>
<p style="direction:rtl;">محسوبند برای من ميسّر نشد که بدانم چند نفر بوده‌اند و اسمشان چه
</p>
<p style="direction:rtl;">بوده اسماء سايرين را هم چون بنحو کامل و از روی تحقيق بدست نيامد
</p>
<p style="direction:rtl;">ذکر نکردم آنچه را که از روی تحقيق بدست آمد همين عدّه بود که نوشتم
</p>
<p style="direction:rtl;">البتّه اسم همهء شهدا نوشته نشد بيشتر از اينها بوده‌اند شايد در آينده از
</p>
<p style="direction:rtl;">ميان مبلّغين امر مبارک اشخاصی پيدا بشوند که جای اسم‌های خالی را پر
</p>
<p style="direction:rtl;">کنند و آنچه را من بطور ناقص تهيّه کرده‌ام اکمال نمايند زيرا حادثهء قلعه
</p>
<p style="direction:rtl;">از جمله وقايع مهمّه است که در نظر آيندگان با نهايت اهمّيّت تلقّی خواهد
</p>
<p style="direction:rtl;">شد و از بزرگترين حوادث محسوب خواهد گشت .
</p>
<p style="direction:rtl;">ص ٣٩٩
</p>
<p style="direction:rtl;">فصل بيست و يکم
</p>
<p style="direction:rtl;">شهدای سبعهء طهران
</p>
<p style="direction:rtl;">حوادث حزن انگيز قلعهء شيخ طبرسی و جانفشانی اصحاب چون
</p>
<p style="direction:rtl;">بحضرت باب رسيد سبب اندوه و حزن بی‌پايان آن بزرگوار گرديد چون در
</p>
<p style="direction:rtl;">قلعهء چهريق محبوس بودند و از اصحاب با وفای خود دور مانده بودند
</p>
<p style="direction:rtl;">همواره برای نصرت آنان دعا ميکردند و فتح و فيروزی را برای آنها
</p>
<p style="direction:rtl;">ميطلبيدند. در اوائل شعبان ١٢٦٥ هجری که بلايای نازله بر اصحاب
</p>
<p style="direction:rtl;">بحضرت باب رسيد و خدعه و فريب دشمنان نسبت باصحاب که منجر
</p>
<p style="direction:rtl;">بقتل عامّ آنان شد بحضور مبارک معروض گشت، اندوهی شديد بحضرت
</p>
<p style="direction:rtl;">باب مسلّط گرديد. سيّد حسين عزيز کاتب چنين حکايت کرده " که قلب مبارک
</p>
<p style="direction:rtl;">حضرت باب بر اثر وصول اين اخبار جان گداز باندازه ای با حزن و اندوه
</p>
<p style="direction:rtl;">انباز گشت که تا مدّت نه روز هيچيک از اصحاب را اجازه ندادند بحضور
</p>
<p style="direction:rtl;">مبارک مشرّف شود نزول آيات مقطوع شد حتّی بمن هم که کاتب هيکل
</p>
<p style="direction:rtl;">مبارک بودم اجازهء تشرّف نميدادند و خواصّ اصحاب را هم نمی پذيرفتند
</p>
<p style="direction:rtl;">طعام ميل نمی فرمودند و آب نمی آشاميدند و پيوسته اشک از چشمهای
</p>
<p style="direction:rtl;">مبارکش جاری بود و پی در پی عبارات حزن انگيز و اندوه آميز از لسان
</p>
<p style="direction:rtl;">مقدّس جريان داشت. من از پشت پرده صدای حضرت باب را که در اطاق
</p>
<p style="direction:rtl;">مخصوص خود تشريف داشتند می‌شنيدم که با محبوب خويش به راز
</p>
<p style="direction:rtl;">و نياز مشغول بودند سعی ميکردم بيانات حزن انگيزی را که از لسان
</p>
<p style="direction:rtl;">مبارکش جاری ميشد و ميشنيدم جمع کنم پس از آنکه مقداری جمع آوری
</p>
<p style="direction:rtl;">کردم و نوشتم بمن فرمودند همهء آنها را پاره کن من اطاعت کردم و همه را
</p>
<p style="direction:rtl;">پاره ساختم و هيچ از آن بيانات باقی نگذاشتم. مدّت پنج ماه حزن و اندوه
</p>
<p style="direction:rtl;">شديدی بر حضرت باب مستولی بود در محرّم سنهء ١٢٦٦ هجری حضرت
</p>
<p style="direction:rtl;">ص ٤٠٠
</p>
<p style="direction:rtl;">باب بنزول آيات مبادرت فرمودند اوّلين صحيفه ای که بقلم مبارک نازل شد
</p>
<p style="direction:rtl;">مخصوص جناب باب الباب بود در لوح زيارت که مخصوص باب الباب
</p>
<p style="direction:rtl;">است هيکل مبارک با عبارات مؤثّر امانت و وفاداری ملّا حسين را نسبت
</p>
<p style="direction:rtl;">بجناب قدّوس در ايّام قلعه مورد مدح و تمجيد قرار دادند و دربارهء
</p>
<p style="direction:rtl;">اخلاق حميده و صفات پسنديدهء او اظهار عنايت فرمودند و در آن لوح بيان
</p>
<p style="direction:rtl;">ميفرمايند که باب الباب در جهان جاودانی بملاقات رئيس محبوب و محترم
</p>
<p style="direction:rtl;">خويش فائز خواهد شد و راجع بخود هيکل مبارک هم فرمودند که عنقريب
</p>
<p style="direction:rtl;">بآن نفوس مقدّس ملحق خواهند گشت. مدّت يک هفته قلم مبارک بنگارش
</p>
<p style="direction:rtl;">فضائل قدّوس و ملّا حسين و اصحاب با وفائی که در قلعه بشهادت رسيدند
</p>
<p style="direction:rtl;">در جولان بود روز عاشورا يکی از احبّای مراغه را که مدّت دو ماه بود بجای
</p>
<p style="direction:rtl;">سيّد حسن برادر سيّد حسين عزيز بانجام خدمات هيکل مبارک مشغول بود
</p>
<p style="direction:rtl;">بمحضر خويش احضار فرمودند. مشارٌ اليه معروف بملّا آدی گزل بود خيلی
</p>
<p style="direction:rtl;">باو اظهار عنايت فرمودند و بلقب سيّاح او را سر افراز کردند الواح
</p>
<p style="direction:rtl;">زيارت را که دربارهء شهدای قلعه نازل شده بود باو مرحمت فرمودند
</p>
<p style="direction:rtl;">و دستور دادند تا بزيارت شهدای قلعه برود فرمودند بر خيز و با کمال
</p>
<p style="direction:rtl;">انقطاع در لباس درويشی بمازندران برو و از طرف من مکان مقدّسی را که
</p>
<p style="direction:rtl;">اجساد مطهّرهء شهدا را در بر گرفته زيارت کن وقتيکه نزديک نواحی آن
</p>
<p style="direction:rtl;">زمين مقدّس رسيدی کفشهای خود را بيرون بياور و با احترام، آنها را
</p>
<p style="direction:rtl;">تعظيم کن اسم آنها را بلند بگو و با کمال خضوع دور مقامات مقدّسهء آنها
</p>
<p style="direction:rtl;">طواف کن از مدفن قدّوس و ملّا حسين مشتی خاک برای من بياور تا يادگار
</p>
<p style="direction:rtl;">زيارت تو باشد سعی کن روز عيد نوروز مراجعت کنی تا بمراسم عيد
</p>
<p style="direction:rtl;">قيام کنيم زيرا اين آخرين عيدی خواهد بود که من در اين عالم خواهم ديد.
</p>
<p style="direction:rtl;">سيّاح حسب الامر مبارک بجانب مازندران رفت و دستورات حضرت
</p>
<p style="direction:rtl;">باب را با نهايت دقّت انجام داد اوّل ماه ربيع الاوّل سال ١٢٦٦ هجری بآن
</p>
<p style="direction:rtl;">ص ٤٠١
</p>
<p style="direction:rtl;">مقام مقدّس رسيد و در روز نهم ربيع الاوّل که روز شهادت ملّا حسين بود
</p>
<p style="direction:rtl;">مراسم زيارت را انجام داد و مأموريّت خود را بانتهی رسانده بلافاصله
</p>
<p style="direction:rtl;">بطهران برگشت جناب کليم در آن ايّام سيّاح را در منزل حضرت بهاءاللّه در
</p>
<p style="direction:rtl;">طهران ملاقات فرموده بود برای من اينطور حکايت کردند: " وقتيکه سيّاح از
</p>
<p style="direction:rtl;">زيارت شهدا برگشت و بحضور حضرت بهاءاللّه رسيد فصل زمستان بود
</p>
<p style="direction:rtl;">برودت و سرما بنهايت درجه شديد بود سيّاح در آن هوای سرد و برف
</p>
<p style="direction:rtl;">شديدی که ميباريد با لباسهای کهنه و پاره مانند درويشها خود را بعبائی
</p>
<p style="direction:rtl;">پيچيده بود پاهايش برهنه و مويش آشفته و در هم بود امّا قلبش مشتعل
</p>
<p style="direction:rtl;">بنار محبّت اللّه بود و زيارت شهدا او را سر تا پا مشتعل ساخته بود جناب
</p>
<p style="direction:rtl;">سيّد يحيی دارابی آن روز مهمان حضرت بهاءاللّه بودند بمحض اينکه
</p>
<p style="direction:rtl;">شنيدند سيّاح از قلعهء طبرسی برگشته با آن همه احترام و عظمتی که
</p>
<p style="direction:rtl;">داشتند بی‌اختيار بجانب سيّاح با سرعت روان شده خود را بپاهای او
</p>
<p style="direction:rtl;">انداختند و پاهای سيّاح را که تا زانو گل آلوده بود در آغوش خود کشيده با
</p>
<p style="direction:rtl;">نهايت شوق ميبوسيدند حضرت بهاءاللّه نسبت بجناب وحيد بقدری اظهار
</p>
<p style="direction:rtl;">عنايت ميفرمودند که سبب تحيّر من بود من همان روزها از معاشرت با
</p>
<p style="direction:rtl;">جناب وحيد يقين کردم که روزی خواهد آمد که ايشان مصدر اقدام مهمّی
</p>
<p style="direction:rtl;">خواهد شد و آن اقدام در عظمت و جلال در رديف اقدام شهدای قلعهء
</p>
<p style="direction:rtl;">طبرسی خواهد بود سيّاح چند روزی در منزل حضرت بهاءاللّه استراحت
</p>
<p style="direction:rtl;">کرد ولی آنطوريکه جناب وحيد بعظمت مقام حضرت بهاءاللّه پی برده بودند
</p>
<p style="direction:rtl;">سيّاح پی نبرده بود هر چند حضرت بهاءاللّه نسبت باو نهايت درجهء عنايت
</p>
<p style="direction:rtl;">را اظهار ميفرمودند ولی او معنی اين همه عنايات و الطاف را نمی‌فهميد."
</p>
<p style="direction:rtl;">جناب سيّاح در اثنای سياحت و سفرش در فاماگستاء سرگذشت خود
</p>
<p style="direction:rtl;">را برای من حکايت کرد. از جمله ميگفت " حضرت بهاءاللّه خيلی بمن اظهار
</p>
<p style="direction:rtl;">عنايت فرمودند ولی جناب وحيد با علوّ مقام و رتبه که داشت در حضور
</p>
<p style="direction:rtl;">ص ٤٠٢
</p>
<p style="direction:rtl;">حضرت بهاءاللّه مرا بر خودش ترجيح ميداد. وقتيکه وارد منزل حضرت
</p>
<p style="direction:rtl;">بهاءاللّه شدم جناب وحيد آمد و پاهای مرا بوسيد من از اين رفتار او دچار
</p>
<p style="direction:rtl;">دهشت شدم هر چند در آن ايّام غرقهء دريای کرم و مهربانی حضرت بهاءاللّه
</p>
<p style="direction:rtl;">بودم لکن از عظمت مقام آن بزرگوار در آنوقت بکلّی بی خبر بودم و حتّی
</p>
<p style="direction:rtl;">جزئی اطّلاعی هم از بزرگواری آن حضرت نداشتم و نميدانستم
</p>
<p style="direction:rtl;">روزی خواهد آمد که ايشان مظهر وحی کردگار شوند.
</p>
<p style="direction:rtl;">وقتيکه سيّاح ميخواست از طهران برود حضرت بهاءاللّه باسم ميرزا
</p>
<p style="direction:rtl;">يحيی مراسله ای مرقوم فرمودند و بسيّاح دادند پس از چندی ورقه ای بخطّ
</p>
<p style="direction:rtl;">حضرت باب واصل شد در آن ورقه حضرت باب ميرزا يحيی را امر کرده
</p>
<p style="direction:rtl;">بودند که در ظلّ حفظ و صيانت حضرت بهاءاللّه در آيد و در سايهء تعليم
</p>
<p style="direction:rtl;">و تربيت آن بزرگوار قرار گيرد معرضين بيان بعدها اين لوح مبارک را
</p>
<p style="direction:rtl;">تغيير دادند و آن را دليل صدق گفتارهای خويش و دعاوی مبالغه آميز خود
</p>
<p style="direction:rtl;">نسبت بميرزا يحيی قرار دادند با آنکه در اصل بيان مبارک کوچکترين
</p>
<p style="direction:rtl;">اشاره ای هم بمقام موهومی که ميرزا يحيی و اتباعش قائل بودند وجود
</p>
<p style="direction:rtl;">نداشت و از اين ادّعاهای عريض و طويل معرضين بيان بهيچوجه در بيانات
</p>
<p style="direction:rtl;">مبارکه اثری مشهود نبود بلکه حضرت باب در ضمن آن بيانات مقصودشان
</p>
<p style="direction:rtl;">تمجيد حضرت بهاءاللّه بود ولی پيروان يحيی چنين پنداشتند که اين بيان
</p>
<p style="direction:rtl;">حضرت باب اشاره بمقام ميرزا يحيی است.
</p>
<p style="direction:rtl;">در اين مقام که رشتهء سخن بنگارش مهمترين حوادث حاصله در سال
</p>
<p style="direction:rtl;">١٢٦٥ امتداد يافت خواستم بزرگترين واقعهء تاريخ حيات خود را در اينجا
</p>
<p style="direction:rtl;">بنويسم مقصود از اين واقعهء بزرگ که در تاريخ حيات من موجود است
</p>
<p style="direction:rtl;">ولادت روحانی من يعنی تشرّف من بقبول امر مبارک و رهائی يافتن از
</p>
<p style="direction:rtl;">تقاليد است با اجازهء خوانندگان محترم شرح حال خود را از ابتدای نشو
</p>
<p style="direction:rtl;">و نما تا وقتيکه بفوز ايمان فائز شدم می‌نگارم.
</p>
<p style="direction:rtl;">ص ٤٠٣
</p>
<p style="direction:rtl;">پدرم از ايل طاهری و در اقليم خراسان چادر نشين بود اسمش غلامعلی
</p>
<p style="direction:rtl;">پسر حسين عرب و زوجه‌اش دختر کلبعلی بود سه پسر و سه دختر خداوند
</p>
<p style="direction:rtl;">باو عنايت فرمود من پسر دوّم او هستم اسم مرا يار محمّد گذاشت در روز
</p>
<p style="direction:rtl;">هيجدهم صفر ١٢٤٧ هجری در زرند متولّد شدم شغل من شبانی بود
</p>
<p style="direction:rtl;">و مختصر سوادی داشتم باطناً مايل بودم که بيشتر از اينها درس بخوانم
</p>
<p style="direction:rtl;">ولی چون چوپان بودم اين آرزو برای من حاصل نميشد با نهايت اشتياق
</p>
<p style="direction:rtl;">قرآن را ميخواندم و قسمت زيادی از آن کتاب مجيد را از حفظ داشتم
</p>
<p style="direction:rtl;">همانطورکه گوسفندها را در بيابان ميچراندم بلند بلند آيات قرآن را
</p>
<p style="direction:rtl;">تلاوت ميکردم دوست ميداشتم هميشه تنها باشم شبها که بستاره‌ها نگاه
</p>
<p style="direction:rtl;">ميکردم خيلی خوشم ميآمد و مسرور ميشدم در تاريکی شب بعضی از
</p>
<p style="direction:rtl;">دعاهای حضرت امير عليه السّلام را تلاوت ميکردم وقتيکه رو بقبله
</p>
<p style="direction:rtl;">مينمودم از خدا درخواست ميکردم که مرا از لغزش حفظ کند و بشناسائی
</p>
<p style="direction:rtl;">حقّ تأييد فرمايد. پدرم هر وقت بقم ميرفت مرا با خود ميبرد خيلی بعلما
</p>
<p style="direction:rtl;">عقيده داشت هميشه دوست ميداشت بحضور علمائی که در قم مجتمع
</p>
<p style="direction:rtl;">بودند برسد در آن شهر بمسجد امام حسن ميرفت و نماز ميخواند و با کمال
</p>
<p style="direction:rtl;">تقوی و دقّت کامل تمام واجبات را بجا ميآورد منهم که با او بودم پای
</p>
<p style="direction:rtl;">منبر مجتهدينی که از نجف وارد ميشدند می‌نشستم و بمجلس درس
</p>
<p style="direction:rtl;">آنها ميرفتم و بسخنان آنها و مجادلاتشان گوش ميدادم. بتدريج فهميدم که
</p>
<p style="direction:rtl;">هر چه ميگويند دروغ ميگويند آنها را بر اخلاق پست و رفتار زشت مورد
</p>
<p style="direction:rtl;">ملامت قرار ميدادم خيلی مشتاق بودم که صحّت عقايد و اصوليکه ميگفتند
</p>
<p style="direction:rtl;">فرض و واجب است برای من ثابت شود ولی برای اينکار وقت کافی
</p>
<p style="direction:rtl;">نداشتم پدرم هميشه بواسطهء اين تهّور و پريشانی فکری که در من
</p>
<p style="direction:rtl;">ميديد مرا سرزنش و توبيخ ميکرد و ميگفت ميترسم اين عداوت و دشمنی
</p>
<p style="direction:rtl;">که تو نسبت بعلماء و مجتهدين داری سبب شود که بگرفتاريهای سخت
</p>
<p style="direction:rtl;">ص ٤٠٤
</p>
<p style="direction:rtl;">و شدائد مبتلا شوی و به زحمت دچار گردی يکوقت اتّفاق افتاد که برای
</p>
<p style="direction:rtl;">ملاقات عمويم برباط کريم رفتم.
</p>
<p style="direction:rtl;">در روز دوازدهم نوروز سال ١٢٦٣ هجری در مسجد رباط کريم دو نفر
</p>
<p style="direction:rtl;">نشسته بودند با هم گفتگو ميکردند من بگفتگوی آنها گوش دادم و از آن
</p>
<p style="direction:rtl;">روز با امر باب آشنا شدم يکی از آن دو نفر بديگری ميگفت آيا شنيده‌ای
</p>
<p style="direction:rtl;">که سيّد باب را وارد کنارگرد کرده‌اند و ميخواهند بطهران ببرند رفيقش
</p>
<p style="direction:rtl;">گفت نه نشنيده‌ام آن شخص برای رفيق خود جميع سرگذشت حضرت باب
</p>
<p style="direction:rtl;">را نقل کرد و گفت که چطور آن حضرت بدعوت قيام فرمود در شيراز اسير
</p>
<p style="direction:rtl;">دشمنان شد از آنجا باصفهان تشريف آورد امام جمعه و منوچهرخان
</p>
<p style="direction:rtl;">از او پذيرائی کردند چه کرامت‌ها از او ظاهر شد چه عجايبی از او بروز کرد
</p>
<p style="direction:rtl;">و بالاخره علمای اصفهان دربارهء سيّد باب چه فتوائی دادند همهء اينها را
</p>
<p style="direction:rtl;">برای رفيقش نقل کرد من که اين تفصيل را شنيدم خيلی تعجّب کردم که
</p>
<p style="direction:rtl;">چطور ميشود يک نفر اين همه نسبت بسايرين قدرت و نفوذ داشته باشد
</p>
<p style="direction:rtl;">اينطور حسّ ميکردم که نور سيّد باب بروح من پرتو افکنده و خيال
</p>
<p style="direction:rtl;">ميکردم که منهم بابی هستم از رباط کريم بزرند برگشتم پدرم آثار
</p>
<p style="direction:rtl;">پريشانی فکر و اضطراب در صورت من ديد و از رفتار من تعجّب
</p>
<p style="direction:rtl;">ميکرد زيرا من ميل بخوراک نداشتم، ميل بخواب نداشتم پيوسته سعی
</p>
<p style="direction:rtl;">ميکردم که پدرم براز دل من پی نبرد، مبادا ميان من و وصول بمقصود
</p>
<p style="direction:rtl;">حائلی شود، مدّتی همينطور گذراندم تا اينکه سيّد حسين زواره‌ای بزرند
</p>
<p style="direction:rtl;">آمد من بواسطهء او از حقيقت موضوع با خبر شدم وقتيکه با او آشنا شدم
</p>
<p style="direction:rtl;">راز دلم را برای او گفتم ديدم سيّد حسين راجع بامری که من ميخواهم با او
</p>
<p style="direction:rtl;">مذاکره کنم مطلّع است بمن گفت که سيّد اسمعيل زواره ای يکی از پسر
</p>
<p style="direction:rtl;">عموهای من است من بواسطهء او بصحّت ادّعای حضرت باب يقين کردم
</p>
<p style="direction:rtl;">پسر عمويم ميگفت که چندين مرتبه بحضور سيّد باب در منزل امام جمعه
</p>
<p style="direction:rtl;">ص ٤٠٥
</p>
<p style="direction:rtl;">مشرّف شده و بچشم خود ديده است که آن حضرت در حضور ميزبان خويش
</p>
<p style="direction:rtl;">تفسير سورهء و العصر را نازل فرموده ميگفت از قوّت بيان و سرعت
</p>
<p style="direction:rtl;">انشاء و متانت اسلوب آن تفسير سراپای مرا حيرت گرفت.
</p>
<p style="direction:rtl;">ميگفت چيزی که بيشتر سبب حيرت من شد اين بود که در حين نزول
</p>
<p style="direction:rtl;">آيات و تفسير اگر کسی از حضرت چيزی می‌پرسيد بدون اينکه قلم مبارک
</p>
<p style="direction:rtl;">از حرکت بيفتد و نزول آيات قطع شود جواب سائل را بيان می‌فرمودند
</p>
<p style="direction:rtl;">و در عين حال قلم مبارک با همان سرعت بتحرير مشغول بود خلاصه پسر
</p>
<p style="direction:rtl;">عموی من بامر سيّد باب مؤمن شد و بدون ترس و بيم بتبليغ مشغول
</p>
<p style="direction:rtl;">گشت کدخداها و سادات زواره بمخالفت او قيام کردند و او را مجبور
</p>
<p style="direction:rtl;">کردند که باصفهان برود او هم رفت در اصفهان سکونت اختيار کرد منهم
</p>
<p style="direction:rtl;">مجبور شدم به کاشان بروم زيرا توقّف در زواره برای من هم ممکن نبود
</p>
<p style="direction:rtl;">زمستان را در کاشان گذراندم پسر عموی من دربارهء حاج ميرزا جانی قبلاً
</p>
<p style="direction:rtl;">با من مذاکره کرده بود در کاشان حاجی ميرزا جانی را ملاقات کردم
</p>
<p style="direction:rtl;">مشارٌ اليه رسالهء عدليّه را که از آثار حضرت باب است بمن داد و از من
</p>
<p style="direction:rtl;">درخواست کرد که بعد از خواندن، رساله را باو برگردانم من از مطالعهء آن
</p>
<p style="direction:rtl;">رساله که با طرزی عجيب و اسلوبی مخصوص نوشته شده بود خيلی خوشم
</p>
<p style="direction:rtl;">آمد. يک نسخه از روی آن برای خودم نوشتم وقتيکه آن رساله را بحاج
</p>
<p style="direction:rtl;">ميرزا جانی دادم بمن گفت افسوس که موهبت عظيمی از دستت رفت زيرا
</p>
<p style="direction:rtl;">مؤلّف اين رساله يعنی حضرت باب سه شب در منزل من تشريف داشتند
</p>
<p style="direction:rtl;">و عيد نوروز را آنجا بسر بردند اگر ميشد ملاقات ميکردی غنيمت بود ولی
</p>
<p style="direction:rtl;">حالا آن بزرگوار در راه طهران هستند اگر عجله کنی ممکن است در بين
</p>
<p style="direction:rtl;">راه بحضور مبارک برسی من فوراً برخاستم و پياده از کاشان خارج
</p>
<p style="direction:rtl;">شدم تا بقلعهء نزديک کنار گرد رسيدم پای ديواری نشسته بودم ديدم شخصی
</p>
<p style="direction:rtl;">خوش سيما از قلعه بيرون آمد و از من پرسيد اسمت چيست و کجا ميروی
</p>
<p style="direction:rtl;">ص ٤٠٦
</p>
<p style="direction:rtl;">گفتم من سيّد مستمندی هستم که کسی را نميشناسم و مسافرم مرا بمنزل
</p>
<p style="direction:rtl;">خود برد شب از من پذيرائی کرد در بين گفتگو بمن گفت خيال ميکنم تو از
</p>
<p style="direction:rtl;">پيروان سيّد باب هستی سيّد باب چند روز در اين قلعه تشريف داشتند از
</p>
<p style="direction:rtl;">اينجا ايشان را بقريهء کلين بردند سه روز پيش از کلين بطرف آذربايجان
</p>
<p style="direction:rtl;">رفتند منهم از پيروان حضرت باب هستم اسمم حاجی زين العابدين است
</p>
<p style="direction:rtl;">ميخواهم همراه هيکل مبارک بروم بمن فرمودند تو همينجا باش و اگر از
</p>
<p style="direction:rtl;">اصحاب کسی را ديدی عنايت مرا باو برسان و نگذار هيچيک از اصحاب
</p>
<p style="direction:rtl;">دنبال من بيايند بمن فرمودند باصحاب بگو بخدمت امر مشغول باشند
</p>
<p style="direction:rtl;">موانع و حجابهای مردم را برطرف کنند با کمال اطمينان بخدا پرستی
</p>
<p style="direction:rtl;">مشغول شوند و احکام الهی را عمل کنند. من وقتيکه اين حرف را از حاجی
</p>
<p style="direction:rtl;">زين العابدين شنيدم اطاعت کردم در عوض اينکه بشهر قم بروم اينجا آمدم
</p>
<p style="direction:rtl;">وقتيکه سيّد حسين زواره‌ای اين قصّه را برای من نقل کرد اضطراب من
</p>
<p style="direction:rtl;">تخفيف يافت رسالهء عدليّه را همراه داشت با هم خوانديم تلاوت آن رساله
</p>
<p style="direction:rtl;">روح مرا مملوّ از قوّت و نشاط ساخت. در آن ايّام من شاگرد سيّدی بودم که
</p>
<p style="direction:rtl;">قرآن بمن درس ميداد و از تفسير آيات قرآن عاجز بود و روز بروز عجزش
</p>
<p style="direction:rtl;">از تفسير آيات برای من واضحتر ميشد از سيّد حسين زواره‌ای بعضی
</p>
<p style="direction:rtl;">مطالب پرسيدم بمن گفت برو سيّد اسمعيل زواره‌ای را ملاقات کن مشارٌ اليه
</p>
<p style="direction:rtl;">هر سال برای زيارت بقم ميرود در فصل بهار موقعی است که او بزيارت
</p>
<p style="direction:rtl;">ميرود من از پدرم تقاضا کردم که برای تکميل تحصيل عربی مرا بقم
</p>
<p style="direction:rtl;">بفرستد امّا مقصود اصلی و غرض واقعی خود را از او پنهان داشتم زيرا
</p>
<p style="direction:rtl;">اگر در اين خصوص با او حرفی ميزدم قاضی و علماء زرند ممانعت ميکردند
</p>
<p style="direction:rtl;">که بمن اجازه بدهد. پدرم با آنکه نميخواست از من دور باشد با فکر من
</p>
<p style="direction:rtl;">همراهی کرد من در شهر قم اقامت داشتم که عيد نوروز پيش آمد مادر
</p>
<p style="direction:rtl;">و خواهر و برادرم برای ملاقات من بقم وارد شدند يک ماه با من در آن شهر
</p>
<p style="direction:rtl;">ص ٤٠٧
</p>
<p style="direction:rtl;">بسر بردند من مادر و خواهرم را بامر مبارک تبليغ کردم آتش محبّت
</p>
<p style="direction:rtl;">حضرت باب در دل آنها شعله ور شد بعد آنها به زرند برگشتند چند روز بعد
</p>
<p style="direction:rtl;">از مراجعت آنها سيّد اسماعيل که با نهايت بی‌صبری منتظرش بودم وارد قم
</p>
<p style="direction:rtl;">گرديد و راجع بمطالب امری تفصيل بسياری نقل کرد و برای من شرح داد که
</p>
<p style="direction:rtl;">فيض الهی مستمرّ است انقطاعی ندارد انبيای الهی همه از طرف خدا
</p>
<p style="direction:rtl;">هستند، امر الهی واحد است و حقيقت انبياء واحد پس از شرح و بسط اين
</p>
<p style="direction:rtl;">ص ٤٠٨
</p>
<p style="direction:rtl;">مطالب امر مبارک حضرت باب را با گفته‌های پيش ارتباط داد و شرح
</p>
<p style="direction:rtl;">مفصّلی راجع بجناب شيخ احمد احسائی و سيّد کاظم رشتی برای من بيان
</p>
<p style="direction:rtl;">کرد من پيش از اين اسم شيخ احمد و سيّد کاظم را نشنيده بودم از
</p>
<p style="direction:rtl;">سيّد اسماعيل پرسيدم کسيکه بحضرت باب مؤمن شود چه اقدامی بايد بکند
</p>
<p style="direction:rtl;">و چه مطالبی بمؤمنين واجب شده فرمود حضرت باب ميفرمايد بر همهء
</p>
<p style="direction:rtl;">مؤمنين واجب است که برای مساعدت جناب قدّوس بمازندران بروند زيرا
</p>
<p style="direction:rtl;">اطراف قدّوس و اصحابرا قوای دشمنان خونخوار و بير‌حم احاطه کرده
</p>
<p style="direction:rtl;">گفتم من مايلم که خود را بمازندران برسانم و بمساعدت جناب قدّوس موفّق
</p>
<p style="direction:rtl;">شوم فرمود تو حالا در همين شهر بمان و ميرزا فتح اللّه حکّاک را که بسنّ
</p>
<p style="direction:rtl;">و سال تست بامر مبارک آشنا کن تا از طهران خبر برسد من خيلی منتظر
</p>
<p style="direction:rtl;">شدم ولی از طهران خبری نرسيد و توقّف من در قم فايده‌ای نداشت از
</p>
<p style="direction:rtl;">اين جهت تصميم گرفتم که بطهران بروم چون بطهران رسيدم پس از چندی
</p>
<p style="direction:rtl;">ميرزا فتح اللّه هم بطهران آمد ولی گرفتار دشمنان گرديد و بالاخره در
</p>
<p style="direction:rtl;">سال هزار و دويست و شصت و هشت در واقعهء تير انداختن بابيان بشاه
</p>
<p style="direction:rtl;">بقتل رسيد من پس از ورود بطهران يکسره بمسجد شاه رفتم مسجد شاه
</p>
<p style="direction:rtl;">رو بروی مدرسه‌ای واقع شده دم مدرسه سيّد اسماعيل را ديدم بمن گفت
</p>
<p style="direction:rtl;">مراسله‌ای برای تو نوشته بودم و ميخواستم بقم بفرستم.
</p>
<p style="direction:rtl;">باری در صدد توجّه بمازندران بوديم و ميخواستيم بآنطرف سفر کنيم
</p>
<p style="direction:rtl;">که خبر رسيد اصحاب قلعه همه شهيد شدند و قلعه خراب و با خاک يکسان
</p>
<p style="direction:rtl;">گرديده است ما خيلی از اين واقعه محزون شديم و برای نفوس مقدّسيکه
</p>
<p style="direction:rtl;">با کمال شجاعت در راه امر مبارک جانفشانی کردند مرثيه سرائی
</p>
<p style="direction:rtl;">و سوگواری کرديم يک روز عمويم را که نوروز علی نام داشت ملاقات کردم
</p>
<p style="direction:rtl;">معلوم شد بطهران آمده تا مرا پيدا کند من بسيّد اسماعيل قضيّه را گفتم
</p>
<p style="direction:rtl;">بمن فرمود به زرند مراجعت کن زيرا اگر نروی ممکن است با تو دشمن شوند
</p>
<p style="direction:rtl;">ص ٤٠٩
</p>
<p style="direction:rtl;">من به زرند مراجعت کردم پس از ورود برادرم را هم بامر مبارک تبليغ کردم
</p>
<p style="direction:rtl;">و کوشش کردم تا پدرم راضی شد و بمن اجازه داد که بطهران مراجعت کنم
</p>
<p style="direction:rtl;">پس از ورود بطهران در همان مدرسه‌ای که سابقاً منزل داشتم وارد
</p>
<p style="direction:rtl;">شدم و در آنجا ملّا عبد الکريم را ملاقات کردم اين همان شخصی است که
</p>
<p style="direction:rtl;">بعدها فهميدم حضرت بهاءاللّه اسم او را ميرزا احمد گذاشته‌اند
</p>
<p style="direction:rtl;">ملّا عبد الکريم خيلی بمن محبّت کرد و گفت سيّد اسماعيل زواره‌ای خيلی
</p>
<p style="direction:rtl;">دربارهء تو بمن سفارش کرده ميلش اين بود که مدّتی با هم باشيم من
</p>
<p style="direction:rtl;">هيچ وقت دوران معاشرت و مصاحبت خود را با ميرزا احمد فراموش نميکنم
</p>
<p style="direction:rtl;">زيرا مشارٌ اليه مجسّمهء محبّت و اخلاص بود دوستی او در صفحه قلب من
</p>
<p style="direction:rtl;">برای هميشه منقوش خواهد بود زيرا او قلب مرا حيات بخشيد و مرا
</p>
<p style="direction:rtl;">بدرجهء يقين رساند بوسيلهء او با پيروان حضرت باب آشنا شدم و با آنها
</p>
<p style="direction:rtl;">معاشر گشتم و بر اطّلاعات خود نسبت بامر مبارک افزودم ميرزا احمد از
</p>
<p style="direction:rtl;">کتابت گذران ميکرد هر شب مشغول نوشتن کتاب بيان فارسی و ساير آثار
</p>
<p style="direction:rtl;">حضرت باب بود پس از آنکه تمام ميشد بمؤمنين هديه ميداد چند مرتبه از
</p>
<p style="direction:rtl;">اين آثار مبارکه بشخص من داد که برای زوجهء ملّا مهدی کندی ببرم
</p>
<p style="direction:rtl;">ملّا مهدی همان است که طفل کوچک خودش را گذاشت و باصحاب قلعه
</p>
<p style="direction:rtl;">پيوست در همان ايّام بود که فهميدم حضرت طاهره بعد از متفرّق شدن
</p>
<p style="direction:rtl;">اصحاب از بدشت بنور تشريف بردند پس از مدّتی بطهران وارد شدند
</p>
<p style="direction:rtl;">و در منزل محمود خان کلانتر محبوس گشتند حضرت طاهره اگر چه
</p>
<p style="direction:rtl;">محبوس بودند ولی نهايت احترام نسبت بايشان مراعات ميشد يکروز
</p>
<p style="direction:rtl;">ميرزا احمد مرا بمنزل حضرت بهاءاللّه برد حضرت ورقهء عليا حرم مبارک
</p>
<p style="direction:rtl;">حضرت بهاءاللّه امّ حضرت غصن اعظم بدست خودشان روغنی درست
</p>
<p style="direction:rtl;">کردند و برای ميرزا احمد فرستادند و از همان روغن بچشم من هم کشيدند
</p>
<p style="direction:rtl;">که از درد شفا يافت حضرت عبدالبها در آن ايّام شش سال داشتند در حين
</p>
<p style="direction:rtl;">ص ٤١٠
</p>
<p style="direction:rtl;">ورود بمنزل مبارک اوّل کسی را که ملاقات کردم حضرت عبدالبهاء بودند با
</p>
<p style="direction:rtl;">تبسّم و خوشروئی بمن خوش آمد فرمودند و در آن وقت دم در اطاقی که
</p>
<p style="direction:rtl;">مخصوص حضرت بهاءاللّه بود ايستاده بودند. من از در آن اطاق گذشتم
</p>
<p style="direction:rtl;">و باطاق مجاور وارد شدم در ميان اطاق با ميرزا يحيی روبرو شدم چون
</p>
<p style="direction:rtl;">چشمم باو افتاد دچار دهشت گرديدم زيرا ديدم اين شخص با اين هيئت و با
</p>
<p style="direction:rtl;">اين وضعی که در گفتگو و بيان دارد سزاوار مقاميکه باو نسبت ميدهند
</p>
<p style="direction:rtl;">نيست مرتبهء دوّم که ميخواستم باطاق ميرزا يحيی وارد بشوم آقای کليم
</p>
<p style="direction:rtl;">که قبلاً خدمتشان رسيده بودم تشريف آوردند و بمن فرمودند شما امروز
</p>
<p style="direction:rtl;">آقا را بمدرسهء ميرزا صالح برسانيد زيرا اسفنديار خادم حضرت بهاءاللّه
</p>
<p style="direction:rtl;">ببازار رفته و هنوز برنگشته شما بجای او اين مأموريّت را انجام بدهيد.
</p>
<p style="direction:rtl;">من با کمال سرور و شادی قبول کردم و مهيّای رفتن بودم که ديدم حضرت
</p>
<p style="direction:rtl;">غصن اعظم تشريف آوردند کلاه بر سر و جبّهء هزاری در بر داشتند در
</p>
<p style="direction:rtl;">نهايت جمال و جلال بودند از اطاق حضرت بهاءاللّه بيرون آمدند و از پلکان
</p>
<p style="direction:rtl;">پائين تشريف آوردند من پيش رفتم تا ايشانرا در آغوش گرفته ببرم
</p>
<p style="direction:rtl;">فرمودند هر دو با هم ميرويم بعد دست مرا گرفته و از منزل بيرون رفتيم
</p>
<p style="direction:rtl;">ص ٤١١
</p>
<p style="direction:rtl;">در بين راه با هم حرف ميزديم. مدرسهء ميرزا صالح در آن ايّام بمدرسهء پامنار
</p>
<p style="direction:rtl;">معروف بود چون بمدرسه رسيديم بمن فرمود وقت عصر بيا و مرا بمنزل
</p>
<p style="direction:rtl;">برگردان چون اسفنديار نميتواند بيايد و پدرم با او کار دارد من با کمال
</p>
<p style="direction:rtl;">سرور و شادی قبول کردم و فوراً بمنزل حضرت بهاءاللّه برگشتم در آنجا
</p>
<p style="direction:rtl;">بميرزا يحيی برخوردم کاغذی بمن داد و گفت برو بمدرسهء صدر و اين کاغذ
</p>
<p style="direction:rtl;">را بحضرت بهاءاللّه بده ايشان در حجرهء ملّا باقر بسطامی هستند جوابش
</p>
<p style="direction:rtl;">را زود بگير و برای من بياور من اين مأموريّت را انجام دادم وقت عصر
</p>
<p style="direction:rtl;">هم رفتم و حضرت غصن اعظم را بمنزل برگرداندم. يک روز ميرزا احمد بمن
</p>
<p style="direction:rtl;">گفت حاج ميرزا سيّد علی خال حضرت باب که بتازگی از چهريق مراجعت کرده
</p>
<p style="direction:rtl;">و نزديک دروازه شميران منزل محمّد بيک چاپارچی وارد شده است ملاقاتش
</p>
<p style="direction:rtl;">برای تو لازم است برو و ايشانرا ملاقات کن من رفتم و با جناب خال
</p>
<p style="direction:rtl;">ملاقات کردم از مشاهدهء آن صورت نورانی و هيئت و اندام کامل مجذوب
</p>
<p style="direction:rtl;">شدم بعداً چند مرتبه ديگر هم بملاقات ايشان رفتم و از لطافت طبع و حسن
</p>
<p style="direction:rtl;">اخلاق و کثرت تقوی و پرهيزکاری ايشان در هر مرتبه بر تعجّبم ميافزود.
</p>
<p style="direction:rtl;">ص ٤١٢
</p>
<p style="direction:rtl;">خوب بخاطر دارم که يکروز آقای کليم که با ايشان در مجلسی حضور
</p>
<p style="direction:rtl;">داشتند از ايشان درخواست کردند و اصرار نمودند که چون طهران مشوّش
</p>
<p style="direction:rtl;">است و ممکن است گرفتاری شديدی پيش بيايد بهتر آنست که طهران را
</p>
<p style="direction:rtl;">رها کنيد و خارج شويد و از اين فضای مسموم مصيبت بار خود را بمأمنی
</p>
<p style="direction:rtl;">برسانيد جناب خال با کمال متانت و سکونت خاطر جواب دادند چرا فرار
</p>
<p style="direction:rtl;">کنم چرا بترسم در اينجا ميمانم شايد از خوان نعمت الهی که دست قدرت
</p>
<p style="direction:rtl;">خداوندی برای مخلصين گسترده بمن هم نصيبی برسد نفوسيکه سبب فتنه
</p>
<p style="direction:rtl;">و فساد بودند پيوسته در طهران سعی ميکردند که هياهوئی بپا کنند.
</p>
<p style="direction:rtl;">محرّک اصلی آنها يکی از سادات کاشان بود که در مدرسهء دار الشّفاء منزل
</p>
<p style="direction:rtl;">داشت سيّد محمّد مشهور خيال کرده بود که آن سيّد کاشانی را بامر مبارک
</p>
<p style="direction:rtl;">تبليغ کند ميرزا محمّد حسين کرمانی که شخص دانشمند و فيلسوف عارف
</p>
<p style="direction:rtl;">مسلکی بود و در مدرسهء دار الشّفاء منزل داشت هر چه سعی کرد بسيّد
</p>
<p style="direction:rtl;">محمّد مزبور که از شاگردانش بود بفهماند که آن سيّد کاشانی آدم خوبی
</p>
<p style="direction:rtl;">نيست ممکن نشد و هر چند بسيّد محمّد نصيحت کرد که از سيّد کاشانی دوری
</p>
<p style="direction:rtl;">کند و با او قطع مراوده نمايد و در محافل احبّا او را حاضر نکند فايده
</p>
<p style="direction:rtl;">نداشت و سيّد محمّد همچنان با سيّد کاشی معاشر بود و بنصيحت های
</p>
<p style="direction:rtl;">استاد خود وقعی نگذاشت تا آنکه ماه ربيع الثّانی سال ١٢٦٦ بميان آمد در
</p>
<p style="direction:rtl;">اين وقت سيّد کاشانی راه خيانت سپرد و نزد سيّد حسين که يکی از علمای
</p>
<p style="direction:rtl;">کاشان و مقيم طهران بود رفت و اسامی پنجاه نفر از احبّای ساکن طهران
</p>
<p style="direction:rtl;">را که در ورقه ای نگاشته بود باو داد سيّد حسين هم عين آن ورقه را
</p>
<p style="direction:rtl;">بمحمود خان کلانتر تسليم کرد محمود خان چند نفر را مأمور کرد تا آنها را
</p>
<p style="direction:rtl;">دستگير کنند مأمورين چهارده نفر را گرفتند و نزد زمامداران بردند از
</p>
<p style="direction:rtl;">قضا من با برادرم روزيکه آنها را گرفته بودند در کاروانسرائی بيرون
</p>
<p style="direction:rtl;">دروازه نو رفته بوديم تا عمويم را که از زرند آمده بود ملاقات کنيم روز
</p>
<p style="direction:rtl;">ص ٤١٣
</p>
<p style="direction:rtl;">بعد عمويم بزرند رفت و من بمدرسهء دار الشّفاء برگشتم در حجرهء خودم
</p>
<p style="direction:rtl;">بسته ای از اوراق يافتم روی آن اوراق مکتوبی بود که ميرزا احمد برای من
</p>
<p style="direction:rtl;">نوشته بود من فهميدم که آن سيّد خيانتکار کاشانی کار خودش را کرده
</p>
<p style="direction:rtl;">و فتنه و فساد را در طهران براه انداخته ميرزا احمد نوشته بود بستهء
</p>
<p style="direction:rtl;">اوراقی که در حجره می‌بينی عبارت از جميع آيات مقدّسه است که نزد من
</p>
<p style="direction:rtl;">موجود بود بمحض اينکه وارد حجره شدی و کاغذ مرا خواندی بستهء اوراق
</p>
<p style="direction:rtl;">را بردار و ببر بکاروانسرای حاج نادعلی در آنجا شخصی از اهل قزوين
</p>
<p style="direction:rtl;">موسوم بحاج نادعلی منزل دارد بسته را با مراسله ای که بنام اوست باو بده
</p>
<p style="direction:rtl;">بلافاصله بمسجد شاه بيا تا در آنجا با تو ملاقات کنم. من فوراً بستهء اوراق
</p>
<p style="direction:rtl;">را بحاجی رساندم و بمسجد شاه برگشتم ميرزا احمد را در آنجا ملاقات کردم
</p>
<p style="direction:rtl;">بمن گفت چون مورد هجوم اشرار قرار گرفتم باين مسجد پناه آوردم تا از
</p>
<p style="direction:rtl;">هر هجوم و حمله ای آسوده باشم در آن بين‌ها حضرت بهاءاللّه از مدرسهء
</p>
<p style="direction:rtl;">صدر بميرزا احمد خبر دادند که امير نظام در صدد است ترا دستگير کند
</p>
<p style="direction:rtl;">ص ٤١٤
</p>
<p style="direction:rtl;">و سه دفعه از امام جمعه اين مطلب را خواستار شده و چون فهميده که تو
</p>
<p style="direction:rtl;">بمسجد پناه برده‌ای و مسجد باصطلاح بست است تصميم گرفته بست را
</p>
<p style="direction:rtl;">بشکند و تو و سايرين را که بمسجد پناهنده شده‌ايد دستگير کند تا زود
</p>
<p style="direction:rtl;">است طوريکه کسی نفهمد از مسجد بيرون برو و بطرف قم مسافرت کن و
</p>
<p style="direction:rtl;">نيز بميرزا احمد فرموده بودند که بمن بگويد بزرند سفر کنم و بمنزل خودم
</p>
<p style="direction:rtl;">بروم چند نفر از خويشاوندان من بمن اصرار کردند که فوراً بزرند بروم
</p>
<p style="direction:rtl;">زيرا پدرم دربارهء من خيلی محزون است چونکه از بعضی شنيده است که
</p>
<p style="direction:rtl;">مرا در طهران دستگير کرده‌اند منهم نظر بصلاح ديد ميرزا احمد بزرند
</p>
<p style="direction:rtl;">برگشتم و عيد نوروز را در خانهء خود بودم نوروز مطابق بود با روز پنجم
</p>
<p style="direction:rtl;">جمادی الاوّل ١٢٦٦ که عيد بعثت حضرت اعلی هم بود حضرت باب اين عيد
</p>
<p style="direction:rtl;">را در يکی از آثار مقدّسهء خويش موسوم به پنج شأن ذکر فرموده‌اند
</p>
<p style="direction:rtl;">مضمون بيان مبارک اينست ميفرمايند " ششمين نوروز بعد از اعلان امر
</p>
<p style="direction:rtl;">نقطهء بيان با روز پنجم جمادی الاوّل هفتمين سال قمری بعد از اعلان امر
</p>
<p style="direction:rtl;">مطابقه داشت " در ضمن بيان مبارک چنين اشاره شده که اين نوروز آخرين
</p>
<p style="direction:rtl;">نوروزی است که هيکل مبارک در اين عالم مشاهده خواهند فرمود.
</p>
<p style="direction:rtl;">باری جشن نوروز در زرند برپا بود من در مجالس جشن که ميرفتم
</p>
<p style="direction:rtl;">قلبم بطهران توجّه داشت پيوسته فکر ميکردم که آيا بسر رفقای من چه
</p>
<p style="direction:rtl;">آمده خيلی ميل داشتم مژدهء سلامتی احباب و آشنايان را بشنوم هر چند
</p>
<p style="direction:rtl;">من در منزل خودم بودم و همه بمن مهربانی ميکردند و خيلی راحت بودم
</p>
<p style="direction:rtl;">ولی فکرم پريشان بود زيرا از مؤمنين و اصحاب که عدّهء آنها قليل
</p>
<p style="direction:rtl;">و محلّ نزول بلايا و مصائب شديده قرار گرفته بودند دور بودم خيلی
</p>
<p style="direction:rtl;">مشتاق بودم که با آنها باشم و در همه حال شريک آنان گردم غفلتاً صادق
</p>
<p style="direction:rtl;">تبريزی از طهران وارد زرند شد و در خانهء پدر من منزل کرد من از آمدن
</p>
<p style="direction:rtl;">او مثل اينکه از حبس خلاص شدم، ورود او سبب شد که مرا از سختی
</p>
<p style="direction:rtl;">ص ٤١٥
</p>
<p style="direction:rtl;">انتظار برای اطّلاع بحال احباب و از اندوه بی خبری نجات داد و لکن از
</p>
<p style="direction:rtl;">طرف ديگر اندوهی شديد تر و حزنی سخت تر و جانگدازتر بر وجود من
</p>
<p style="direction:rtl;">تسلّط يافت که اندوه انتظار و اضطراب بی خبری سابق در مقابل حزن
</p>
<p style="direction:rtl;">و اندوه جديد قيمت و اهمّيّتی نداشت علّت حصول حزن جديد اين بود که
</p>
<p style="direction:rtl;">صادق تبريزی برای من حکايت کرد که پيروان جانفشان و ياران امر
</p>
<p style="direction:rtl;">حضرت منّان مورد هجوم و حملهء دشمنان قرار گرفتند و بعذابی شديد
</p>
<p style="direction:rtl;">مبتلا گشتند جام شهادت نوشيدند و برفيق اعلی پيوستند. اينک شرح
</p>
<p style="direction:rtl;">شهادت آن نفوس مقدّسه را که در طهران جان باختند در اين مقام مينگارم.
</p>
<p style="direction:rtl;">سابقاً گفتيم که چهارده نفر از پيروان حضرت باب را دستگير کردند
</p>
<p style="direction:rtl;">و در منزل محمود خان کلانتر محبوس ساختند حبس آنها از روز اوّل ماه
</p>
<p style="direction:rtl;">ربيع الثّانی تا روز بيست و دوّم ماه طول کشيد حضرت طاهره هم در يکی
</p>
<p style="direction:rtl;">از بالاخانه‌های منزل کلانتر محبوس بودند دشمنان سعی داشتند که
</p>
<p style="direction:rtl;">اصحاب از امر مبارک حضرت باب تبرّی کنند برای حصول اين منظور
</p>
<p style="direction:rtl;">خيلی کوشش کردند و چاره‌ها انديشيدند ولی موفّق نشدند محمّد حسين
</p>
<p style="direction:rtl;">مراغه ای که از جمله محبوسين بود هر چه اشرار و دشمنان سعی کردند
</p>
<p style="direction:rtl;">و سخت گرفتند که کلمه ای بگويد نگفت از اينجهت او را با کمال شدّت
</p>
<p style="direction:rtl;">معذّب داشتند که شايد تبرّی کند ممکن نشد در مقابل اصرار و شدّت
</p>
<p style="direction:rtl;">دشمنان سکوت کرده بود و از اوّل تا آخر يک کلمه هم نگفت دشمنان خيال
</p>
<p style="direction:rtl;">کردند که اين شخص گنگ و لال است که حرف نميزند از اينجهت راجع باين
</p>
<p style="direction:rtl;">مسئله از حاج ملّا اسمعيل که از محبوسين بود جويا شدند که آيا
</p>
<p style="direction:rtl;">محمّد حسين مراغه‌ای گنگ است حاجی گفت او گنگ نيست خيلی هم خوب
</p>
<p style="direction:rtl;">حرف ميزند ولی در اينجا سکوت اختيار کرده و برای اثبات مدّعای خود
</p>
<p style="direction:rtl;">او را صدا زد محمّد حسين مراغه ای فوراً جواب حاجی را داد و گفت هر چه
</p>
<p style="direction:rtl;">بفرمائيد اطاعت ميکنم چون مخالفين نتوانستند محبوسين را بتبرّی وادار
</p>
<p style="direction:rtl;">ص ٤١٦
</p>
<p style="direction:rtl;">کنند انجام اين مطلب را بمحمود خان کلانتر واگذار کردند محمود خان هم نزد
</p>
<p style="direction:rtl;">امير نظام، ميرزا تقی خان که صدر اعظم ناصرالدّين شاه بود رفت و داستان
</p>
<p style="direction:rtl;">را گفت ناصر الدّين شاه در آن ايّام در اينگونه مطالب دخالت نميکرد و از
</p>
<p style="direction:rtl;">جريان امور هم بی خبر بود صدر اعظم اختيار تامّ داشت که آنچه را نسبت
</p>
<p style="direction:rtl;">بمحبوسين بخواهد مجری سازد هيچکس نميتوانست او را از اراده‌اش
</p>
<p style="direction:rtl;">برگرداند و يا باو اعتراض بکند ميرزا تقی خان وقتيکه داستان تبرّی نکردن
</p>
<p style="direction:rtl;">بابيان را از کلانتر شنيد فرمان داد هر کدام از آن چهارده نفر که تبرّی
</p>
<p style="direction:rtl;">نکنند بايد بقتل برسند از استماع اين حکم هفت نفر از محبوسين
</p>
<p style="direction:rtl;">نتوانستند استقامت کنند و بواسطهء قطع نسبت خود از امر مبارک از حبس
</p>
<p style="direction:rtl;">خلاص يافتند هفت نفر ديگر بر عقيدهء خويش ثابت ماندند و تبرّی نکردند
</p>
<p style="direction:rtl;">و در نتيجه بشهادت رسيدند اين هفت نفر شهدای سبعهء طهران هستند.
</p>
<p style="direction:rtl;">اوّل- حاجی ميرزا سيّد علی است ايشان ملقّب بخال اعظم هستند زيرا
</p>
<p style="direction:rtl;">خالوی حضرت باب ميباشند مشارٌ اليه از تجّار معروف شيراز بودند ايشان
</p>
<p style="direction:rtl;">همان نفس مقدّسی هستند که در نزد حسين خان حاکم شيراز از حضرت باب
</p>
<p style="direction:rtl;">ضمانت کردند و آن حضرت را از ظلم حسين خان خلاصی دادند و نيز ايشان
</p>
<p style="direction:rtl;">همان بزرگواری هستند که بعد از وفات پدر حضرت باب بخدمت
</p>
<p style="direction:rtl;">آن حضرت قيام کردند و با کمال اخلاص نسبت بآن بزرگوار رفتار
</p>
<p style="direction:rtl;">مينمودند احبّائی که برای تشرّف بحضور مبارک وارد شيراز ميشدند
</p>
<p style="direction:rtl;">بواسطهء همين جناب خال اعظم بآن فيض عظيم فائز ميگشتند خال اعظم
</p>
<p style="direction:rtl;">يگانه پسری داشتند موسوم بسيّد جواد که در دورهء کودکی وفات يافت در
</p>
<p style="direction:rtl;">وسط سال ١٢٦٥ هجری جناب حاج ميرزا سيّد علی از شيراز برای زيارت
</p>
<p style="direction:rtl;">حضرت باب بقلعهء چهريق سفر نمودند و بحضور مبارک مشرّف شدند از
</p>
<p style="direction:rtl;">چهريق بطهران سفر کردند و در آنجا توقّفّ داشتند تا وقتيکه بشهادت
</p>
<p style="direction:rtl;">رسيدند دوستان و آشنايان ايشان هر چه اصرار کردند که خود را بخطر
</p>
<p style="direction:rtl;">ص ٤١٧
</p>
<p style="direction:rtl;">نيندازند نتيجه ای نداد وقتيکه گرفتار شدند عدّهء بسياری از تجّار معروف
</p>
<p style="direction:rtl;">طهران حاضر شدند مبلغی بحکومت بدهند و ايشانرا خلاص کنند و لکن
</p>
<p style="direction:rtl;">جناب خال قبول نفرمودند بالاخره او را نزد امير نظام بردند صدر اعظم
</p>
<p style="direction:rtl;">بايشان گفت قاضی القضاة طهران دوست ندارد که بفرزند پيغمبر اذيّتی
</p>
<p style="direction:rtl;">برسد تجّار معروف طهران و شيراز از صميم قلب آرزومندند که مبلغی
</p>
<p style="direction:rtl;">بعنوان فديه بدهند و شما را خلاص کنند ملک التجّار خودش بشخصه
</p>
<p style="direction:rtl;">واسطه شده که شما را از کشته شدن نجات بدهد اگر يک کلمه بد بگوئيد
</p>
<p style="direction:rtl;">و تبرّی کنيد فوراً شما را آزاد ميکنم آن وقت با کمال احترام بشيراز
</p>
<p style="direction:rtl;">مراجعت خواهيد کرد منهم از شما تقاضا ميکنم که طوری رفتار کنی تا
</p>
<p style="direction:rtl;">بقيّهء ايّام خود را با شرف و افتخار در سايهء شاهنشاه ايران بپايان
</p>
<p style="direction:rtl;">برسانی جناب خال اعظم با کمال شجاعت و بی‌باکی فرمودند حضرت اشرف
</p>
<p style="direction:rtl;">پيش از من نفوسی بوده‌اند که با کمال فرح و سرور جام شهادت را
</p>
<p style="direction:rtl;">نوشيده‌اند و کلمه ای مشعر بر تبرّی نگفته‌اند منهم در اين خصوص از
</p>
<p style="direction:rtl;">آنها کمتر نيستم اگر من از اين امر مبارک که بدلائل واضحه صحّت آن
</p>
<p style="direction:rtl;">آشکار است تبرّی کنم مثل اينست که از جميع اديان الهی که قبل از اين دين
</p>
<p style="direction:rtl;">آمده تبرّی کرده باشم اگر من حقيقت دعوت حضرت باب را منکر شوم
</p>
<p style="direction:rtl;">مثل اينست که رسالت جدّم محمّد رسول اللّه و رسالت حضرت عيسی
</p>
<p style="direction:rtl;">و موسی و جميع انبيای سابق را منکر شده‌ام خدا شاهد است هر چه
</p>
<p style="direction:rtl;">دربارهء گفتار و رفتار انبياء شنيده بودم و خوانده بودم همه را بچشم خود
</p>
<p style="direction:rtl;">در اين وجود مبارک مشاهده نمودم اين جوان بزرگوار که از خويشاوندان
</p>
<p style="direction:rtl;">من است از دوران صباوت تا کنون که به سی سالگی رسيده از حيث رفتار
</p>
<p style="direction:rtl;">و گفتار مانند انبيای قبل است هر وقت دربارهء صفات و اخلاق اين
</p>
<p style="direction:rtl;">بزرگوار فکر ميکنم جدّ بزرگوارش حضرت رسول اللّه و ائمّهء اطهار که
</p>
<p style="direction:rtl;">تاريخ حيات هر يک در کتب ثبت و ضبط است مقابل چشم من مجسّم
</p>
<p style="direction:rtl;">ص ٤١٨
</p>
<p style="direction:rtl;">ميشوند من از شما خواهش ميکنم که آرزوی مرا بر آريد آرزوی من فقط
</p>
<p style="direction:rtl;">يک چيز است من ميخواهم اوّل کسی باشم که جانش را در راه اين خويشاوند
</p>
<p style="direction:rtl;">محبوبم فدا ميسازد امير نظام از شنيدن اين جواب هوش از سرش
</p>
<p style="direction:rtl;">پريد و بکلّی نا اميد شد ديگر کلمه ای نگفت و اشاره کرد که او را ببريد و
</p>
<p style="direction:rtl;">بکشيد وقتيکه مأمورين آمدند جناب خال را بقربانگاه ببرند ايشان اين
</p>
<p style="direction:rtl;">شعر حافظ را ميخواندند:
</p>
<p style="direction:rtl;">شکر خدا که هر چه طلب کردم از خدا بر منتهای مطلب خود کامران شدم
</p>
<p style="direction:rtl;">جمعيّت زيادی اطراف ايشان را گرفته بودند جناب خال جمعيّت را
</p>
<p style="direction:rtl;">مخاطب داشته فرمودند ايّها النّاس گوش کنيد من جان خود را در راه امر
</p>
<p style="direction:rtl;">الهی فدا ميکنم همهء مردم شيراز و عراق و ماورای حدود ايران باستقامت
</p>
<p style="direction:rtl;">و تقوی واصالت و نجابت و سيادت من شهادت ميدهند شما هزار سال
</p>
<p style="direction:rtl;">است دعا ميکنيد و از خدا ميخواهيد که قائم موعود ظاهر شود وقتی اسم
</p>
<p style="direction:rtl;">او را ميشنويد از اعماق قلب خود ندا برآورده و عجّل اللّه فرجه ميگوئيد
</p>
<p style="direction:rtl;">حالا آن موعود بزرگوار ظاهر شده بدون ناصر و معين آن وجود مقدّس را
</p>
<p style="direction:rtl;">در دورترين نقطهء آذربايجان محبوس ساخته‌ايد و بقتل و محو اصحاب
</p>
<p style="direction:rtl;">آن حضرت قيام کرده‌ايد من اگر دربارهء شما نفرين کنم بغضب خدا دچار
</p>
<p style="direction:rtl;">خواهيد شد عذاب الهی بر شما نازل خواهد گشت ولی من اينکار را
</p>
<p style="direction:rtl;">نميکنم و تا آخرين نفس دربارهء شما دعا ميکنم که خدا گناهان شما را
</p>
<p style="direction:rtl;">ببخشد و شما را هدايت فرمايد تا از خواب غفلت بيدار شويد. مير غضبی
</p>
<p style="direction:rtl;">که برای کشتن جناب خال معيّن شده بود وقتيکه اين کلمات را از ايشان
</p>
<p style="direction:rtl;">شنيد خيلی باو تأثير کرد و ببهانهء اينکه ميرود شمشير خود را تيز کند
</p>
<p style="direction:rtl;">رفت و ديگر بر نگشت بعدها برای اشخاصی اين داستان را نقل کرده و با
</p>
<p style="direction:rtl;">گريه و زاری شديدی گفته بود وقتيکه مرا مأمور اجرای اين امر کردند
</p>
<p style="direction:rtl;">خيال کردم کسی را که بايد بکشم ناچار شخصی است که يا آدم کشته يا
</p>
<p style="direction:rtl;">ص ٤١٩
</p>
<p style="direction:rtl;">راهزن است بعد ديدم بمن ميگويند شخص مقدّسی را بقتل برسان که در
</p>
<p style="direction:rtl;">نظر من از حيث تقوی و بزرگواری مانند حضرت امام موسی کاظم عليه
</p>
<p style="direction:rtl;">السّلام است. اين مير غضب از طهران بخراسان سفر کرد و در آنجا بشغل
</p>
<p style="direction:rtl;">حمّالی مشغول شد شرح اين داستان حزن انگيز را برای مؤمنين خراسان
</p>
<p style="direction:rtl;">نقل ميکرد و از اقدام بعملی که در اجرای آن مجبور بود اظهار ندامت
</p>
<p style="direction:rtl;">مينمود هر وقت ذکر اين حادثه ميشد يا اسم حاج ميرزا سيّد علی را
</p>
<p style="direction:rtl;">ميشنيد بی‌اختيار اشک از چشمانش سرازير ميشد و دربارهء شخصی که
</p>
<p style="direction:rtl;">اين محبّت و دوستی را در قلب او ايجاد کرده بود ميگريست.
</p>
<p style="direction:rtl;">دوّم- ميرزا قربانعلی بارفروشی است، بارفروش جزو اقليم مازندران
</p>
<p style="direction:rtl;">است ميرزا قربانعلی در بين پيروان طريقهء نعمت اللّهی شهرتی بسزا
</p>
<p style="direction:rtl;">داشت، شخصی بود پرهيزکار و شريف و اصيل، عدّهء زيادی از اعيان
</p>
<p style="direction:rtl;">مازندران و خراسان مريد او بودند و هر چه ميگفت اطاعت ميکردند مردم
</p>
<p style="direction:rtl;">همه او را دوست ميداشتند، در نظر هموطنانش خيلی محترم بود، يکوقت
</p>
<p style="direction:rtl;">خواست بزيارت کربلا برود ارادتمندان او بمشايعتش رفتند و باندازه‌ای
</p>
<p style="direction:rtl;">جمعيّت زياد بود که دو طرف راه را گرفته بودند، در همدان و کرمانشاه
</p>
<p style="direction:rtl;">نيز بسياری نسبت باو ارادت ميورزيدند هر جا ميرفت مردم او را
</p>
<p style="direction:rtl;">احترام ميکردند ولی مشارٌ اليه از اين امور خوشش نميآمد و رياست
</p>
<p style="direction:rtl;">و هياهوی مردم را دوست نداشت در راه کربلا وقتيکه از وسط مندليج
</p>
<p style="direction:rtl;">ميگذشت يکی از شيوخ صاحب اعتبار نسبت باو باندازه‌ای منجذب شد که
</p>
<p style="direction:rtl;">ترک همه چيز گفت و تا يعقوبيّه دنبال او رفت ميرزا قربانعلی سعی کرد
</p>
<p style="direction:rtl;">که او را بمندليج برگرداند تا بکار خود مشغول شود وقتيکه از زيارت
</p>
<p style="direction:rtl;">بر ميگشت ملّا حسين راملاقات نمود و بواسطهء او بامر مبارک مؤمن شد
</p>
<p style="direction:rtl;">در دروهء گرفتاری اصحاب در قلعه، ميرزا قربانعلی مريض بود
</p>
<p style="direction:rtl;">و نتوانست خود را بقلعه برساند و بنصرت اصحاب بپردازد و بعد از
</p>
<p style="direction:rtl;">ص ٤٢٠
</p>
<p style="direction:rtl;">ملّا حسين از بين پيروان حضرت باب با جناب وحيد آشنائی کامل يافت
</p>
<p style="direction:rtl;">و دوستی شديدی پيدا کرد من وقتيکه در طهران بودم شنيدم که ميرزا
</p>
<p style="direction:rtl;">قربانعلی اوقات خود را وقف خدمت امر کرده و با کمال خلوص بتبليغ
</p>
<p style="direction:rtl;">نفوس در اطراف و اکناف پرداخته اغلب از مرضی که داشت ميناليد
</p>
<p style="direction:rtl;">و چندين مرتبه شنيدم که در طهران ميگفت چقدر متأسّفم که جام شهادت
</p>
<p style="direction:rtl;">کبری که ملّا حسين و يارانش نوشيدند نصيب من نشد چقدر مايلم که خود
</p>
<p style="direction:rtl;">را بجناب وحيد برسانم و در ظلّ رايت او در آيم حالا سعی ميکنم که بتدارک
</p>
<p style="direction:rtl;">مافات موفّق شوم وقتيکه ميخواست از طهران خارج شود ناگهان او را
</p>
<p style="direction:rtl;">دستگير کردند لباسش خيلی ساده بود و دليل بر شدّت زهد او بود مانند
</p>
<p style="direction:rtl;">اعراب پيراهن سفيد بلندی ميپوشيد و عبای پشمينی که خيلی زبر و خشن
</p>
<p style="direction:rtl;">بود روی آن پيراهن قرار ميداد کلاه بر سر ميگذاشت وقتيکه ميان بازار
</p>
<p style="direction:rtl;">عبور ميکرد هيئت او کاملاً آيت انقطاع بود پرهيزکاری و تقوای او شديد
</p>
<p style="direction:rtl;">بود و جميع واجبات دين را بجای ميآورد اغلب ميفرمود حضرت باب
</p>
<p style="direction:rtl;">خودشان با کمال دقّت فرائض دين مبين الهی را بجای ميآورند من چطور
</p>
<p style="direction:rtl;">سهل انگاری کنم و اموری را که مقتدای من آنها را انجام ميدهد انجام ندهم
</p>
<p style="direction:rtl;">و اهمال کنم وقتيکه او را دستگير کردند و بحضور امير نظام بردند
</p>
<p style="direction:rtl;">هياهوئی در طهران بلند شد که سابقه نداشت جمعيّت بسياری برای
</p>
<p style="direction:rtl;">مشاهدهء وقايع جاريه در مقرّ حکومت جمع شده بودند امير نظام بميرزا
</p>
<p style="direction:rtl;">قربان علی گفت رؤسا و اعيان از ديشب متّصل پيش من ميآيند و توسّط
</p>
<p style="direction:rtl;">ميکنند که ترا خلاص کنم آنطوريکه من می‌بينم مقام و رتبه ای که تو داری
</p>
<p style="direction:rtl;">کمتر از رتبه و مقام سيّد باب نيست تأثير کلمهء تو کمتر از تأثير
</p>
<p style="direction:rtl;">کلمات باب نميباشد اگر خودت ادّعای رتبه و مقامی ميکردی خيلی بهتر
</p>
<p style="direction:rtl;">بود از اينکه پيروی شخصی را اختيار کنی که دانش و علمش از تو کمتر
</p>
<p style="direction:rtl;">است ميرزا قربانعلی گفت همين علمی که تحصيل کرده‌ام مرا وادار نموده
</p>
<p style="direction:rtl;">ص ٤٢١
</p>
<p style="direction:rtl;">که اوامر شخص بزرگواری را که مقتدا و مولای من است اطاعت کنم من از
</p>
<p style="direction:rtl;">اوّلی که خود را شناخته‌ام هميشه بعدالت و انصاف در امور رفتار کرده‌ام
</p>
<p style="direction:rtl;">در اين خصوص هم از روی انصاف باين نتيجه رسيده‌ام که اگر ادّعای اين
</p>
<p style="direction:rtl;">جوانی که دشمنانش بيش از دوستان شهادت بتأثير گفتارش ميدهند باطل
</p>
<p style="direction:rtl;">باشد ناچار ادّعای جميع انبياء که تا بحال آمده‌اند باطل خواهد بود خودم
</p>
<p style="direction:rtl;">قريب هزار نفر مريد با اخلاص و صميمی دارم ولی نميتوانم قلب يکی از
</p>
<p style="direction:rtl;">آنها را تغيير بدهم و لکن اين جوان ثابت و مدلّل ساخته که با اکسير
</p>
<p style="direction:rtl;">محبّت خويش قادر است ارواح پيروان خود را تغيير بدهد او هزاران نفر
</p>
<p style="direction:rtl;">مثل مرا که بحضورش مشرّف نشده‌اند مورد تأثير خود قرار داده و همهء
</p>
<p style="direction:rtl;">آنها اوامرش را از دل و جان اطاعت ميکنند و در راه او ترک همه چيز
</p>
<p style="direction:rtl;">گفته‌اند و اقدامات و خدمات خود را در راه نصرت آنجوان بزرگوار
</p>
<p style="direction:rtl;">يکتای بی‌همتا قابل ندانسته سعی ميکنند جان خود را در راه او فدا کنند
</p>
<p style="direction:rtl;">شايد باين وسيله لياقت آن را داشته باشند که اسامی آنها در ساحت
</p>
<p style="direction:rtl;">عظمتش مذکور شود و باين وسيله بتوانند اخلاص و محبّت بی‌شائبهء خود
</p>
<p style="direction:rtl;">را نسبت بآن بزرگوار اثبات نمايند.
</p>
<p style="direction:rtl;">امير نظام گفت من از کشتن شخصی مثل تو که چنين مقامی را دارد
</p>
<p style="direction:rtl;">ترديد دارم و نميتوانم حکم بقتل بدهم ميرزا قربانعلی گفت ترديد برای
</p>
<p style="direction:rtl;">چيست مگر نميدانی که ألاسماءُ تُنْزَلْ مِن السّماء اين بزرگواری که من
</p>
<p style="direction:rtl;">جان خودم را در راه امر او نثار ميکنم از روز اوّل اسم مرا در ضمن دفتر
</p>
<p style="direction:rtl;">شهدای راه خويش قربانعلی ناميده و اسم خود آن بزرگوار علی ميباشد
</p>
<p style="direction:rtl;">امروز روزی است که من بايد قربان او بشوم و ايمان خودم را بآن بزرگوار
</p>
<p style="direction:rtl;">با خونم اقرار کنم و ثابت نمايم ابداً در کشتن من سهل انگاری مفرما من از
</p>
<p style="direction:rtl;">تو دل آزرده نميشوم هر چه زودتر سر مرا از بدن جدا کنی بيشتر از تو
</p>
<p style="direction:rtl;">ممنون ميشوم امير نظام فرياد کشيد بيائيد او را ببريد و از من دورش
</p>
<p style="direction:rtl;">ص ٤٢٢
</p>
<p style="direction:rtl;">کنيد زيرا اگر لحظه ای ديگر اينجا باشد سحرش بمن اثر ميکند قربانعلی
</p>
<p style="direction:rtl;">گفت سحر هيچوقت بتو اثر نميکند سحر بقلوب طاهر و دلهای صاف و پاک
</p>
<p style="direction:rtl;">اثر ميکند تو و امثال تو هرگز نميتوانيد بفهميد که اکسير الهی چه اثری
</p>
<p style="direction:rtl;">دارد و قوّهء اين سحر تا چه اندازه است قوّهء اين اکسير الهی باندازه‌ايست
</p>
<p style="direction:rtl;">که بفاصلهء کمتر از يک چشم بر هم زدن دلهای مردان را تقليب ميکند. امير
</p>
<p style="direction:rtl;">نظام از شدّت خشم بخود لرزيد و گفت فقط شمشير ميتواند اينها را
</p>
<p style="direction:rtl;">ساکت کند بعد بميرغضب‌هائی که اطرافش ايستاده بودند گفت ديگر از اين
</p>
<p style="direction:rtl;">طايفهء مبغوض لازم نيست کسی را نزد من بياوريد زيرا حرف در اينها
</p>
<p style="direction:rtl;">تأثير نميکند هر يک از آنها که از امر باب تبرّی کردند رهايش کنيد و گر نه
</p>
<p style="direction:rtl;">گردنش را بزنيد. وقتيکه ميرزا قربانعلی را بميدان شهادت وارد کردند
</p>
<p style="direction:rtl;">خيلی مسرور بود زيرا ميدانست که بزودی بلقای محبوب فائز خواهد گشت
</p>
<p style="direction:rtl;">با کمال سرور و فرح فرياد کشيد و گفت:
</p>
<p style="direction:rtl;">اقتلونی اقتلونی يا ثقاة إنّ فی قتلی حياة فی حياة
</p>
<p style="direction:rtl;">آنگاه جمعيّتی را که در اطرافش بودند مخاطب داشت و گفت:
</p>
<p style="direction:rtl;">حرفهای مرا بشنويد و درست گوش کنيد شما مدّعی هستنيد که از پيروان
</p>
<p style="direction:rtl;">حضرت رسول اللّه (ص) ميباشيد حضرت رسول يعنی همان آفتاب
</p>
<p style="direction:rtl;">هدايتی که سابقاً از افق حجاز طالع شد اينک باسم علی محمّد از افق شيراز
</p>
<p style="direction:rtl;">طالع گشته و از اين بزرگوار همان انوار و ضياء حضرت رسول تابنده
</p>
<p style="direction:rtl;">و مشرق است شاخ گل هر جا که ميرويد گل است ميرزا قربانعلی که اين
</p>
<p style="direction:rtl;">طور ديد بآنها گفت ای مردم بد کردار چطور شده که بوی خوش اين گل را
</p>
<p style="direction:rtl;">که در همه جا منتشر گشته نميشنويد چرا اينقدر غافليد اگر چه روح من از
</p>
<p style="direction:rtl;">بوی اين گل مسرور و شادمان است ولی من متأسّفم وقتيکه می‌بينم
</p>
<p style="direction:rtl;">ديگران از اين سرور من بی‌نصيب اند و هيچيک از شما مجد و بزرگواری
</p>
<p style="direction:rtl;">آنرا نميفهميد و ادراک نميکنيد در اين بين چشمش بجسد حاج ميرزا سيّد علی
</p>
<p style="direction:rtl;">ص ٤٢٣
</p>
<p style="direction:rtl;">افتاد که سر از آن جدا شده و خونش روان بود از مشاهدهء آن جسد مقدّس
</p>
<p style="direction:rtl;">بی‌نهايت متأثّر و از خود بی خبر گشت خودش را بروی آن جسد انداخت
</p>
<p style="direction:rtl;">و گفت خوشا روزيکه با هم با نهايت فرح و سرور ملاقات کنيم خوشا
</p>
<p style="direction:rtl;">روزيکه بلقای محبوب فائز شويم آنگاه جسد خال را در آغوش گرفت
</p>
<p style="direction:rtl;">و بمير غضب گفت بيا و مرا با يک ضربت بقتل برسان زيرا رفيق من
</p>
<p style="direction:rtl;">نميگذارد از او دور شوم و بمن ميگويد زود باش بيا تا بساحت محبوب
</p>
<p style="direction:rtl;">بی‌همتا وارد شويم مير غضب ضربتی بر گردن ميرزا قربان علی زد و پس از
</p>
<p style="direction:rtl;">لحظه ای آن مرد بزرگ جان تسليم کرد ضربت سختی که جلّاد زد بقدری
</p>
<p style="direction:rtl;">مشاهده‌اش بمردم تأثير کرد که صدای گريه و ناله از همهء آنها بلند شد
</p>
<p style="direction:rtl;">جميع مردم مثل روز عاشورا که سالی يکمرتبه تجديد ميشود صدا بگريه
</p>
<p style="direction:rtl;">و ناله بلند کردند.
</p>
<p style="direction:rtl;">سوّم- نوبت بحاجی ملّا اسمعيل قمی رسيد. مشارٌ اليه از اهل فراهان
</p>
<p style="direction:rtl;">عراق بود و در اوائل حال بکربلا رفت و با جميع علمای کربلا و نجف
</p>
<p style="direction:rtl;">معاشر شد تا بحقّ و حقيقت آشنا شود بالاخره از محضر سيّد کاظم رشتی
</p>
<p style="direction:rtl;">استفاده کرد و در ظلّ تعاليم آن بزرگوار بامر مبارک حضرت باب مؤمن
</p>
<p style="direction:rtl;">شد بقوّهء ايمان و حسن اخلاق ممتاز بود بمحض اينکه شنيد حضرت باب امر
</p>
<p style="direction:rtl;">فرموده‌اند که اصحاب بخراسان بروند با کمال سرور و نشاط امر مبارک
</p>
<p style="direction:rtl;">را اطاعت کرد و با اصحاب در بدشت حضور يافت و بسرّ الوجود ملقّب شد
</p>
<p style="direction:rtl;">از آن ببعد بتبليغ امر پرداخت در تفسير آيات قرآنيّه و احاديث اسلاميّه
</p>
<p style="direction:rtl;">قوّهء مخصوص و فراست عجيبی داشت با فصاحت بيان آيات را تفسير
</p>
<p style="direction:rtl;">ميکرد و همه را متعجّب ميساخت در دوران واقعهء قلعه، حاجی
</p>
<p style="direction:rtl;">مشارٌ اليه در بستر مرض خوابيده بود و نتوانست خود را بمساعدت
</p>
<p style="direction:rtl;">اصحاب برساند آخر کار در راه امر محبوب بشهادت رسيد و جان خود را
</p>
<p style="direction:rtl;">فدا کرد وقتيکه او را وارد قربانگاه کردند چشمش بآن دو شهيد سعيد افتاد
</p>
<p style="direction:rtl;">ص ٤٢٤
</p>
<p style="direction:rtl;">و بی‌اختيار فرياد کشيد و در حاليکه بآن دو سر بريدهء خون آلوده نگاه
</p>
<p style="direction:rtl;">ميکرد ميگفت چه خوب کاری کرديد طهران را گلستان کرديد منهم مشتاقم
</p>
<p style="direction:rtl;">پيش شما بيايم آنگاه از جيب خود مبلغی بيرون آورد و بجلّاد داد که
</p>
<p style="direction:rtl;">شيرينی بخرد مقداری از آن شيرينی را خودش خورد و بقيّه را بمير غضب
</p>
<p style="direction:rtl;">داد و گفت من از تو گذشتم نزديک بيا و مرا بکش زيرا سی سال است که
</p>
<p style="direction:rtl;">انتظار امروز را ميکشم ميترسيدم آرزوی خودم را بگور ببرم بعد سر
</p>
<p style="direction:rtl;">بآسمان کرد و گفت خدايا نثار جان مرا در راه خود قبول کن اگر چه من لايق
</p>
<p style="direction:rtl;">نيستم و اسم مرا در دفتر شهدائی که جان خود را در قربانگاه نثار کرده‌اند
</p>
<p style="direction:rtl;">بنويسی، حاجی مشغول مناجات بود که مير غضب او را شهيد کرد.
</p>
<p style="direction:rtl;">چهارم- هنوز حاجی جان تسليم نکرده بود که سيّد حسين ترشيزی
</p>
<p style="direction:rtl;">مجتهد را وارد قربانگاه کردند مشارٌ اليه اهل ترشيز ( کاشمر ) خراسان
</p>
<p style="direction:rtl;">بود خيلی خوش خلق و پرهيزکار بود چند سال در نجف بتحصيل علوم
</p>
<p style="direction:rtl;">مشغول گشت و چندی باشارهء علما قرار شد در خراسان بتدريس بگذراند
</p>
<p style="direction:rtl;">و بنشر تعاليم که فرا گرفته بود بپردازد هنگام عزيمت وقتيکه بکاظمين
</p>
<p style="direction:rtl;">رسيد با يکی از دوستان خود موسوم بحاج محمّد تقی کرمانی ملاقات کرد
</p>
<p style="direction:rtl;">حاجی از تجّار بزرگ کرمان بود و شعبه ای در خراسان باز کرده بود چون
</p>
<p style="direction:rtl;">سيّد حسين عازم ايران بود حاج محمّد تقی هم با او همراه شد حاجی از
</p>
<p style="direction:rtl;">آشنايان ميرزا سيّد علی خال اعظم بود و بواسطهء خال در سال ١٢٦٤ هجری
</p>
<p style="direction:rtl;">بامر مبارک مؤمن شد ميخواست از شيراز بکربلا برود وقتيکه شنيد
</p>
<p style="direction:rtl;">جناب خال عازم چهريق هستند او هم خواست با ايشان همراهی کند جناب
</p>
<p style="direction:rtl;">خال باو فرمودند نيّت خود را تغيير مده و بکربلا سفر کن من ميروم و اگر
</p>
<p style="direction:rtl;">مسافرت تو بچهريق مطابق حکمت باشد بتو خواهم نوشت منتظر مراسلهء
</p>
<p style="direction:rtl;">من باش جناب خال مأمور شدند که از چهريق بطهران عزيمت نمايد شايد
</p>
<p style="direction:rtl;">بعداً وسيله فراهم شود که باز از طهران بساحت اقدس مشرّف شود. جناب
</p>
<p style="direction:rtl;">ص ٤٢٥
</p>
<p style="direction:rtl;">خال وقتيکه در چهريق بودند از مراجعت بشيراز کراهت داشتند زيرا از
</p>
<p style="direction:rtl;">رفتار مردم آنشهر رضايت نداشتند وقتی که به طهران رسيدند بحاجی
</p>
<p style="direction:rtl;">محمّد تقی مرقوم فرمودند که بطهران بيايد حاجی محمّد تقی که از کربلا
</p>
<p style="direction:rtl;">عازم طهران شد چون ببغداد رسيد سيّد حسين هم با او همراه شد و بوسيلهء
</p>
<p style="direction:rtl;">حاجی بامر مبارک مؤمن شد و در طهران گرفتار گرديد. وقتيکه سيّد حسين
</p>
<p style="direction:rtl;">وارد قربانگاه شد جمع بسياری دور او را گرفته بودند بآنها فرمود ای
</p>
<p style="direction:rtl;">مسلمانان بشنويد اسم من حسين است من از اولاد حضرت سيّد الشّهداء
</p>
<p style="direction:rtl;">هستم که نام مبارک او هم حسين است همهء مجتهدين نجف و کربلا بعلم
</p>
<p style="direction:rtl;">و دانش و اجتهاد من شهادت ميدهند من تازه اسم سيّد باب را شنيده‌ام
</p>
<p style="direction:rtl;">و بحقّانيّت دعوت آن بزرگوار اقرار کرده‌ام و چون در تفسير تعاليم
</p>
<p style="direction:rtl;">و مسائل مشکلهء اسلاميّه اطّلاع زيادی داشتم و در اين خصوص رتبهء عاليه
</p>
<p style="direction:rtl;">را دارا شدم سبب شد که بامر مبارک مؤمن شدم يقين دارم که انکار امر
</p>
<p style="direction:rtl;">سيّد باب انکار جميع انبيای الهی است که پيش از اين ظاهر شده‌اند من از
</p>
<p style="direction:rtl;">شما ميخواهم که برويد و بمجتهدين اين شهر بگوئيد مجلسی فراهم کنند
</p>
<p style="direction:rtl;">من حاضرم بروم با آنها مذاکره کنم اگر از عهدهء اثبات صحّت ادّعای باب
</p>
<p style="direction:rtl;">بر آمدم آنوقت دست از کشتن اشخاص بی‌گناه بردارند و اگر از عهده
</p>
<p style="direction:rtl;">برنيامدم هر طور ميخواهند مرا مورد عذاب و اذيّت قرار دهند. هنوز
</p>
<p style="direction:rtl;">بيانات خود را تمام نکرده بود که يکنفر صاحب منصب از طرف امير نظام
</p>
<p style="direction:rtl;">آمد و با کمال تکبّر و خود پسندی گفت اين حکم قتل تست که هفت نفر از
</p>
<p style="direction:rtl;">مجتهدين بزرگ طهران آنرا مهر کرده‌اند و همه فتوی داده‌اند که تو کافر
</p>
<p style="direction:rtl;">هستی اگر خدا روز قيامت از ما بپرسد که چرا اين سيّد را کشتيد ما
</p>
<p style="direction:rtl;">مسئوليّت را متوجّه علما و مجتهدين خواهيم کرد پس از اين کلمات خنجر
</p>
<p style="direction:rtl;">خود را کشيد و با کمال شدّت ضربتی بسيّد ترشيزی زد که فوراً بر زمين
</p>
<p style="direction:rtl;">افتاد و جان خود را نثار راه محبوب نمود.
</p>
<p style="direction:rtl;">ص ٤٢٦
</p>
<p style="direction:rtl;">پنجم- بعد از آن حاج محمّد تقی کرمانی را وارد قتلگاه کردند مشارٌ اليه
</p>
<p style="direction:rtl;">از مشاهدهء آن منظرهء اندوه آور فرياد کشيد و بمير غضب گفت ای خونريز
</p>
<p style="direction:rtl;">ستمکار پست زود بيا مرا بکش ميخواهم هر چه زودتر بحسين برسم زيرا
</p>
<p style="direction:rtl;">نميخواهم پس از او زنده باشم زندگانی بعد از حسين برای من بمنزلهء
</p>
<p style="direction:rtl;">عذابی طاقت فرساست.
</p>
<p style="direction:rtl;">ششم - حاج محمّد تقی همانطور مشغول صحبت بود که سيّد مرتضی
</p>
<p style="direction:rtl;">زنجانی خود را ميان قتلگاه انداخت و گفت من از سادات هستم کشتن من از کشتن
</p>
<p style="direction:rtl;">حاج محمّد تقی ثوابش بيشتر است سيّد مرتضی از تجّار مشهور زنجان
</p>
<p style="direction:rtl;">بود و ميخواست کاری بکند که پيش از حاج محمّد تقی بقتل برسد
</p>
<p style="direction:rtl;">مير غضب شمشير خود را کشيد در اين بين سيّد مرتضی برادر شهيد خود
</p>
<p style="direction:rtl;">را که با ملّا حسين در قلعه به شهادت رسيده بود بياد آورد.
</p>
<p style="direction:rtl;">هفتم- همانطور که سيّد مرتضی مشغول گفتگو بود و مردم گريه
</p>
<p style="direction:rtl;">و ناله ميکردند محمّد حسين مراغه ای خود را بميدان فدا افکند
</p>
<p style="direction:rtl;">و ميخواست پيش از آن دو نفر شهيد شود چون چشمش بجسد حاجی
</p>
<p style="direction:rtl;">اسمعيل قمی افتاد خود را روی آن جسد انداخت و آن را در آغوش گرفت
</p>
<p style="direction:rtl;">زيرا نسبت بحاجی محبّت شديدی داشت ميگفت هرگز راضی نميشوم که از
</p>
<p style="direction:rtl;">دوست عزيز خود جدا شوم من باين دوست خودم خيلی اطمينان داشتم او هم
</p>
<p style="direction:rtl;">خيلی مرا دوست ميداشت. باری اين سه نفر در ميدان شهادت بر يک ديگر
</p>
<p style="direction:rtl;">سبقت ميجستند مردم تماشائی همه حيران و سرگردان مانده بودند و با هم
</p>
<p style="direction:rtl;">ميگفتند به بينيم کداميک زودتر کشته ميشود آن سه نفر همانطور سعی
</p>
<p style="direction:rtl;">داشتند که هر يک از ديگری زودتر کشته شود آخر کار هر سه نفر را
</p>
<p style="direction:rtl;">يکدفعه بقتل رساندند و همه در يک لحظه بشهادت رسيدند.
</p>
<p style="direction:rtl;">امثال اين وقايع جان‌گداز کمتر اتّفاق افتاده است هر چند عدّهء شهدا
</p>
<p style="direction:rtl;">قليل بود ولی داستان جانبازی آنها انسان را مجبور ميکند که بوجود قوّهء
</p>
<p style="direction:rtl;">ص ٤٢٧
</p>
<p style="direction:rtl;">عظيمه‌ايکه اينگونه آنها را بجانفشانی وادار کرده اقرار و اعتراف نمايد.
</p>
<p style="direction:rtl;">نگارش من که باينجا رسيد قسمتی را که فراهم شده بود بحضور حضرت
</p>
<p style="direction:rtl;">بهاءاللّه تقديم کردم هيکل مبارک با کمال لطف و مرحمت مرا احضار
</p>
<p style="direction:rtl;">فرمودند و ببرکات خويش سرافراز ساختند من در سجن عکّا در جوار
</p>
<p style="direction:rtl;">منزل جناب کليم منزل داشتم که حضرت بهاءاللّه مرا احضار فرمودند.
</p>
<p style="direction:rtl;">روزيکه بحضور مبارک مشرّف شدم هفتم ماه ربيع الثّانی سال ١٣٠٦ هجری
</p>
<p style="direction:rtl;">بود من هيچوقت آن روز را فراموش نميکنم و در اين مقام آنچه را که در
</p>
<p style="direction:rtl;">حين تشرّف از لسان عظمت شنيدم و بيان فرمودند مينگارم:
</p>
<p style="direction:rtl;">وقتکيه مشرّف شدم فرمودند در لوحی که ديشب نازل فرموديم در
</p>
<p style="direction:rtl;">ص ٤٢٨
</p>
<p style="direction:rtl;">ضمن اشاره بجريان اموريکه در بدشت واقع شد معنی جملهء غُضّوا ابصارَکم
</p>
<p style="direction:rtl;">( در احاديث اسلاميّه وارد شده است که روز قيامت حضرت فاطمه دختر
</p>
<p style="direction:rtl;">رسول اللّه (ص) با صورت گشاده و رخسار بی‌نقاب تشريف ميآورد که از
</p>
<p style="direction:rtl;">صراط عبور کند در آنوقت هاتفی در جلو حضرت فاطمه ندا ميکند غُضّوا
</p>
<p style="direction:rtl;">اَبصارَکم يعنی‌ای مردم چشمان خود را ببنديد ) را ذکر کرديم. در طهران
</p>
<p style="direction:rtl;">يکی از شاهزاده خانمهای خانوادهء سلطنتی را عروس ميکردند ما در جشن
</p>
<p style="direction:rtl;">عروسی دعوت داشتيم در مجلس جشن جمعی از اعيان و بزرگان هم حاضر
</p>
<p style="direction:rtl;">بودند در اين بين ها سيّد احمد يزدی پدر سيّد حسين کاتب وحی حضرت باب
</p>
<p style="direction:rtl;">درب منزل آمد و با اشاره بما گفت که پيغام مهمّی دارد که بايد فوراً ابلاغ
</p>
<p style="direction:rtl;">نمايد. چون در آن لحظه ممکن نبود از مجلس عروسی خارج شويم بسيّد احمد
</p>
<p style="direction:rtl;">پيغام داديم که منتظر ما باشد بعد از خاتمهء جشن بما اينطور خبر داد که
</p>
<p style="direction:rtl;">جناب طاهره در قزوين محبوس شده‌اند و جانشان در خطر است فوراً
</p>
<p style="direction:rtl;">محمّد هادی فرهادی را احضار کرديم و دستورات خصوصی باو داديم که
</p>
<p style="direction:rtl;">برود و طاهره را از حبس خلاص نمايد و بطهران بياورد چون دشمنان به
</p>
<p style="direction:rtl;">منزل ما استيلا يافتند نتوانستيم طاهره را در منزل خود نگاه بداريم
</p>
<p style="direction:rtl;">و مهمانداری کنيم از اين جهت تدبيری انديشيديم و ترتيبی داديم و طاهره
</p>
<p style="direction:rtl;">را از منزل خودمان بمنزل وزير جنگ انتقال داديم وزير جنگ ( وزير جنگ
</p>
<p style="direction:rtl;">ميرزا آقا خان اعتماد الدّوله نوری است ) مورد غضب پادشاه قرار گرفته بود
</p>
<p style="direction:rtl;">و شاه او را بکاشان تبعيد کرده بود ما بخواهر وزير جنگ سفارش کرديم که
</p>
<p style="direction:rtl;">از طاهره پذيرائی کند و او را نگاهداری نمايد حضرت طاهره در نزد
</p>
<p style="direction:rtl;">مشارٌ اليها بسر برد تا وقتيکه حضرت باب بمؤمنين امر فرمودند که
</p>
<p style="direction:rtl;">بخراسان بروند ما خواستيم طاهره را فوراً بخراسان بفرستيم بميرزا
</p>
<p style="direction:rtl;">( مقصود آقای کليم است ) امر کرديم حضرت طاهره را از شهر بيرون ببرد
</p>
<p style="direction:rtl;">و در جای مناسبی از اماکن مجاوره مشارٌ اليها را برساند ميرزا حضرت
</p>
<p style="direction:rtl;">ص ٤٢٩
</p>
<p style="direction:rtl;">طاهره را برداشته بباغی برد در ميان باغ منزلی بود که کسی در او سکنی
</p>
<p style="direction:rtl;">نداشت و پير مردی بحراست آن باغ مشغول بود بعد ميرزا موسی نزد ما
</p>
<p style="direction:rtl;">آمد و گفت طاهره را بمحلّ مناسبی رساندم خيلی از آن باغ تعريف کرد
</p>
<p style="direction:rtl;">و گفت اطراف باغ چشم اندازهای خوبی دارد ما پس از آن وسائل عزيمت
</p>
<p style="direction:rtl;">طاهره را بخراسان فراهم کرديم و او را فرستاديم و وعده داديم که ما هم
</p>
<p style="direction:rtl;">خواهيم آمد. پس از چند روز ما عازم شديم و در بدشت بطاهره رسيديم در
</p>
<p style="direction:rtl;">بدشت مخصوص حضرت طاهره باغی اجاره کرديم همان محمّد هادی فرهادی را که
</p>
<p style="direction:rtl;">طاهره را از حبس قزوين خلاص کرده بود دربان باغ حضرت طاهره قرار داديم
</p>
<p style="direction:rtl;">قريب هفتاد نفر از مؤمنين نزديک آن باغ سکونت داشتند که با ما همراه
</p>
<p style="direction:rtl;">بودند ما يک روز ناخوش شديم و در بستر خوابيديم جناب طاهره پيغام داده
</p>
<p style="direction:rtl;">بود که از ما ملاقات کند ما متحيّر مانديم که چه جواب بدهيم ناگهان ديديم
</p>
<p style="direction:rtl;">طاهره بدون حجاب با صورت گشاده از در وارد شد و جلو ما ايستاد.
</p>
<p style="direction:rtl;">ميرزا آقاجان با بيان زيبائی اين حادثه را اينطور تعبير کرد و گفت در
</p>
<p style="direction:rtl;">روز قيامت حضرت فاطمه بی‌حجاب و صورت گشاده جلو چشم مردم
</p>
<p style="direction:rtl;">تشريف ميآورند و در آن لحظه هاتفی از غيب ندا ميکند و ميگويد
</p>
<p style="direction:rtl;">غضّوا أبصارَکُم در آن روز همهء اصحاب دچار دهشت و اضطراب شدند خوف
</p>
<p style="direction:rtl;">و وحشت قلب آنها را مسخّر کرد بعضی از اصحاب که پايبست تقاليد
</p>
<p style="direction:rtl;">و عوائد مقرّرهء سابقه بودند چنين مطلبی را نميتوانستند قبول کنند
</p>
<p style="direction:rtl;">و با کمال ترس و وحشت از پيش روی جناب طاهره فرار کردند
</p>
<p style="direction:rtl;">و بعمارت خالی از سکنه ای که در جوار آن مکان بود پناه بردند. از جمله
</p>
<p style="direction:rtl;">نفوسيکه از رفتار و سلوک حضرت طاهره متزلزل شدند و بکلّی با
</p>
<p style="direction:rtl;">مشارٌ اليها قطع رابطه کردند سيّد نهری و برادرش ميرزا هادی بودند ما
</p>
<p style="direction:rtl;">بآنها پيغام داديم که لزومی ندارد از دوستان و برادران دينی خود دور شويد
</p>
<p style="direction:rtl;">و بآن قصر بدون سکنه پناهنده گرديد بالاخره اصحاب پراکنده شدند
</p>
<p style="direction:rtl;">ص ٤٣٠
</p>
<p style="direction:rtl;">و ما را در چنگال دشمنان گذاشتند. بعدها وقتيکه بآمل وارد شديم داد
</p>
<p style="direction:rtl;">و فرياد مردم بقدری بلند شد که چهار هزار نفر در مسجد جمع شدند و روی
</p>
<p style="direction:rtl;">پشت بامها همه پر از جمعيّت شد. رئيس ملّاهای آمل بنای اعتراض گذاشت
</p>
<p style="direction:rtl;">و با ما بشدّت مخالفت کرد و بلهجهء مازندرانی فرياد ميکرد و ميگفت شما
</p>
<p style="direction:rtl;">دين اسلام را خراب کرديد اسلام را بدنام کرديد من ديشب در خواب ديدم که
</p>
<p style="direction:rtl;">شما وارد اين مسجد شديد جمعيّت بسياری برای ديدن شما جمع شده بودند
</p>
<p style="direction:rtl;">حضرت قائم عليه السّلام را ديدم که در گوشه ای روبروی شما ايستاده‌اند
</p>
<p style="direction:rtl;">و با کمال تعجّب تماشا ميکنند اين خوابی که من ديدم تعبيرش اينست که
</p>
<p style="direction:rtl;">شما از راه راست منحرف شده‌ايد. ما برئيس ملّاها جواب داديم تعجّب قائم
</p>
<p style="direction:rtl;">که در خواب ديدی تعبيرش اينست که از طرز رفتار شما و مردم اين شهر
</p>
<p style="direction:rtl;">با ما متعجّب شده است. بعد مشارٌ اليه از ما دربارهء ادّعای حضرت باب
</p>
<p style="direction:rtl;">سؤال کرد ما گفتيم اگر چه با حضرت باب ملاقات نکرده‌ايم ولی محبّت
</p>
<p style="direction:rtl;">شديدی باو داريم و يقين داريم که آن حضرت بر خلاف مقتضای دين اسلام
</p>
<p style="direction:rtl;">رفتاری نميفرمايد و لکن رئيس ملّاها ومريدهای او گفتار ما را قبول
</p>
<p style="direction:rtl;">نکردند و از تصديق بيانات ما سرباز زدند و همه را بی‌اصل می پنداشتند
</p>
<p style="direction:rtl;">از اين جهت بالاخره ما را حبس کردند و نگذاشتند همراهان ما با ما ملاقات
</p>
<p style="direction:rtl;">کنند. نايب الحکومهء آمل ما را از زندان خلاص کرد بنوکرهايش دستور داد
</p>
<p style="direction:rtl;">ديوار را سوراخ کردند و ما را از اطاقی که در آن حبس بوديم بيرون آورد
</p>
<p style="direction:rtl;">و بمنزل خويش برد مردم وقتی اين را ديدند جمع شدند منزل حاکم را
</p>
<p style="direction:rtl;">محاصره کردند سنگ ميانداختند و با فرياد و صدای بلند ما را شتم
</p>
<p style="direction:rtl;">و سبّ ميکردند. وقتيکه ميرزا محمّد هادی فرهادی را بقزوين فرستاديم که جناب
</p>
<p style="direction:rtl;">طاهره را خلاص کند و بطهران بياورد شيخ ابوتراب بما اينطور نوشت که
</p>
<p style="direction:rtl;">اينکار خيلی خطر دارد و ممکن است شورشی بپا کند ولی ما از تصميم
</p>
<p style="direction:rtl;">خود بر نگشتيم اين شيخ ابو تراب خيلی آدم سادهء رقيق القلبی بود خيلی
</p>
<p style="direction:rtl;">ص ٤٣١
</p>
<p style="direction:rtl;">خوش خلق بود، رفتارش بسيار خوب بود نقصی که داشت اين بود که
</p>
<p style="direction:rtl;">خيلی ميترسيد، شجاعت و دور انديشی نداشت و در خيلی جاها ضعف
</p>
<p style="direction:rtl;">و ناتوانی خود را آشکار ساخت."
</p>
<p style="direction:rtl;">حال برگرديم و داستان شهدای سبعه را بپايان برسانيم اجساد شهدا
</p>
<p style="direction:rtl;">سه روز و سه شب در سبزه ميدان که مجاور قصر شاه بود افتاده بود
</p>
<p style="direction:rtl;">هزاران نفر از شيعيان متعصّب دور آن اجساد مقدّسه را گرفته بودند
</p>
<p style="direction:rtl;">آنها را پامال ميکردند آب دهن بروی آنها ميافکندند، سنگ ميزدند، لعنت
</p>
<p style="direction:rtl;">ميکردند، استهزاء و تمسخر مينمودند کثافات روی آنها ميريختند و ابدان
</p>
<p style="direction:rtl;">آنها را مُثله ميکردند خلاصه هر چه از دستشان بر ميآمد کوتاهی نکردند
</p>
<p style="direction:rtl;">کسی نبود که جلو مردم را بگيرد هيچکس پيدا نشد که ستمگران درّنده را
</p>
<p style="direction:rtl;">از اين گونه درّندگی ممانعت کند پس از آنکه آنچه خواستند کردند اجساد
</p>
<p style="direction:rtl;">مزبور را در خارج شهر جنب خندق بين دروازه نو و شاه عبد العظيم در
</p>
<p style="direction:rtl;">محلّی که بيرون از حدود قبرستان عمومی واقع است در يک قبر دفن کردند
</p>
<p style="direction:rtl;">اين نفوس مقدّسه همانطوريکه ارواحشان در دورهء زندگانی دنيا با هم متّحد
</p>
<p style="direction:rtl;">بود اجسادشان هم با هم متّحد گرديد هنوز حزن و اندوه حضرت باب از
</p>
<p style="direction:rtl;">شهادت اصحاب قلعه باقی بود که خبر شهادت شهدای سبعه بر اندوه و حزن
</p>
<p style="direction:rtl;">هيکل مبارک افزود لوح مفصّلی در حقّ شهدای سبعه از قلم مبارک نازل شد
</p>
<p style="direction:rtl;">از بيانات مبارکه که در لوح مزبور مندرج است ميتوان فهميد که اين
</p>
<p style="direction:rtl;">شهدا در نظر حضرت باب چه مقام عظيمی دارا هستند ميفرمايند:
</p>
<p style="direction:rtl;">"اين هفت نفر شهيد همان هفت مَعزی هستند که در حديث ميفرمايد
</p>
<p style="direction:rtl;">در روز ظهور قائم پيشاپيش آن حضرت راه ميروند اينها در دروهء زندگانی
</p>
<p style="direction:rtl;">خود اعلی درجهء شجاعت و شهامت را آشکار ساختند و تسليم و رضای
</p>
<p style="direction:rtl;">خويش را بارادهء مولای محبوب خود بواسطهء بذل جان خويش ثابت نمودند
</p>
<p style="direction:rtl;">مقصود از حديث مزبور که ميفرمايد پيشاپيش قائم راه ميروند مطابق
</p>
<p style="direction:rtl;">ص ٤٣٢
</p>
<p style="direction:rtl;">تفسير حضرت باب آنست که اين نفوس مقدّسه قبل از حضرت قائم که
</p>
<p style="direction:rtl;">شبان مهربان آنهاست بشهادت ميرسند و همينطور هم شد زيرا پس از
</p>
<p style="direction:rtl;">چهار ماه از شهادت شهدای سبعه حضرت باب در تبريز بشهادت رسيدند.
</p>
<p style="direction:rtl;">اين سال ١٢٦٦ در حقيقت سال شهادت بود و از اين جهت شهرت يافت
</p>
<p style="direction:rtl;">زيرا شهادت شهدای سبعه در طهران در اين سال بود واقعهء نيريز
</p>
<p style="direction:rtl;">و شهادت حضرت وحيد در اين سال بود شهادت حضرت اعلی در تبريز
</p>
<p style="direction:rtl;">در اين سال بوقوع پيوست و در آخر همين سال بود که واقعهء زنجان شروع
</p>
<p style="direction:rtl;">شد و چنان طوفانی برخاست که جميع بلاد مجاورهء زنجان را متزلزل کرد
</p>
<p style="direction:rtl;">و با شدّتی خارج از وصف وزيدن آن طوفان ادامه داشت تا آنکه
</p>
<p style="direction:rtl;">بشهادت عدّهء بسياری از مخلص‌ ترين و شجاع ‌ترين پيروان حضرت باب
</p>
<p style="direction:rtl;">خاتمه يافت.
</p>
<p style="direction:rtl;">وقايعی که در اين سال بوقوع پيوست شرح آن در صفحات تاريخ اين
</p>
<p style="direction:rtl;">امر مبارک نوشته شده و برای هميشه باقی و برقرار خواهد بود اوراقی که
</p>
<p style="direction:rtl;">حاوی وقايع اين سال است در تاريخ اين امر مبارک که از همه طرف بخون
</p>
<p style="direction:rtl;">آغشته شده امتيازی بسزا دارد، ظلم و ستمی را که آن دشمن خونخوار
</p>
<p style="direction:rtl;">ص ٤٣٣
</p>
<p style="direction:rtl;">سنگين دل بدون هيچ مانع و رادعی مرتکب شد روی زمين را تيره کرد
</p>
<p style="direction:rtl;">مملکت ايران از اقليم خراسان تا تبريز ( محلّ شهادت حضرت باب ) و از
</p>
<p style="direction:rtl;">زنجان و طهران تا نيريز در اضطراب و تاريکی شديدی گرفتار گشت وقوع
</p>
<p style="direction:rtl;">اين ظلمت و تاريکی و اضطراب شديد بشارت ميداد که عنقريب انوار امر
</p>
<p style="direction:rtl;">الهی بطلوع و ظهور حسين موعود جهان را روشن خواهد ساخت و اعلان امر
</p>
<p style="direction:rtl;">آن حضرت بمراتب اعظم و اقوی از امر قبل خواهد بود.
</p>
<p style="direction:rtl;">ص ٤٣٤
</p>
<p style="direction:rtl;">فصل بيست و دوّم
</p>
<p style="direction:rtl;">واقعهء نی ر‌يز
</p>
<p style="direction:rtl;">در اوائل جريان واقعهء قلعهء طبرسی جناب وحيد در بروجرد
</p>
<p style="direction:rtl;">و همچنين در کردستان بتبليغ امر مبارک مشغول بودند تصميم داشتند که
</p>
<p style="direction:rtl;">اغلب مردم آنحدود را بتعاليم امريّه آشنا کنند و پس از آن بشيراز
</p>
<p style="direction:rtl;">مسافرت نموده بخدمات خود ادامه بدهند وقتيکه شنيدند جناب ملّا حسين
</p>
<p style="direction:rtl;">بمازندران توجّه کرده‌اند با شتاب تمام خود را بطهران رسانيدند و به تهيّه
</p>
<p style="direction:rtl;">لوازم سفر مازندران پرداختند تا اصحاب قلعه را مساعدت نمايند وقتيکه
</p>
<p style="direction:rtl;">وسائل سفر آماده شد و ميخواستند روانه شوند حضرت بهاءاللّه از
</p>
<p style="direction:rtl;">مازندران بطهران ورود فرمودند بوحيد اطّلاع دادند که ممکن نيست
</p>
<p style="direction:rtl;">هيچکس بتواند خود را بقلعه برساند شما هم نميتوانيد بقلعه برويد جناب
</p>
<p style="direction:rtl;">وحيد از شنيدن اين خبر بی‌اندازه محزون شدند يگانه غمگسار ايشان در
</p>
<p style="direction:rtl;">آن ايّام در طهران حضرت بهاءاللّه بودند جناب وحيد اغلب بحضور مبارک
</p>
<p style="direction:rtl;">حضرت بهاءاللّه مشرّف ميشدند و از دستورات مهمّه و حکيمانه ايشان
</p>
<p style="direction:rtl;">استفاده ميکردند جناب وحيد تصميم گرفتند بقزوين بروند و بخدمات
</p>
<p style="direction:rtl;">امريّه ادامه بدهند سپس بجانب قم و کاشان سفر کردند در اين دو نقطه
</p>
<p style="direction:rtl;">برخی از پيروان را ملاقات نمودند و بر ثبات و استقامت آنها افزودند پس
</p>
<p style="direction:rtl;">از آن به اصفهان و اردستان و اردکان تشريف بردند و در هر يک از اين نقاط
</p>
<p style="direction:rtl;">بدون ترس و بيم بتبليغ نفوس پرداختند و جمعی را بشريعة اللّه دعوت
</p>
<p style="direction:rtl;">کرده مؤمن شدند و بخدمت امر مشغول گشتند پس از آن بيزد تشريف
</p>
<p style="direction:rtl;">بردند جشن نوروز را در يزد بودند ياران و دوستان از ورود ايشان بيزد
</p>
<p style="direction:rtl;">مسرور شدند و بر شجاعت و ثباتشان افزوده گشت جناب وحيد شهرتی
</p>
<p style="direction:rtl;">بسيار و نفوذی شديد داشتند در يزد منزلی داشتند که زوجهء ايشان با چهار
</p>
<p style="direction:rtl;">ص ٤٣٥
</p>
<p style="direction:rtl;">فرزندشان در آن ساکن بودند منزل ديگری هم در داراب داشتند که متعلّق
</p>
<p style="direction:rtl;">به اجدادشان بود و بايشان رسيده بود يک منزل هم در نيريز داشتند که
</p>
<p style="direction:rtl;">دارای اسباب و اثاث قيمتی و فاخر بود در روز اوّل ماه جمادی الاولی سال
</p>
<p style="direction:rtl;">١٢٦٦ هجری وارد يزد شدند روز پنجم اين ماه عيد بعثت حضرت اعلی بود
</p>
<p style="direction:rtl;">که جشن آن عيد در جريان جشن نوروز واقع شده بود علمای معروف و
</p>
<p style="direction:rtl;">اعيان شهر از ايشان استقبال کردند و احترام بسياری نسبت بجناب وحيد
</p>
<p style="direction:rtl;">مجری داشتند در يزد شخصی بود معروف بنوّاب رضوی که نسبت بجناب
</p>
<p style="direction:rtl;">وحيد نهايت عداوت و دشمنی را داشت وقتيکه ديد اعيان و بزرگان از
</p>
<p style="direction:rtl;">جناب وحيد چنين استقبال شايانی نمودند و آن همه پذيرائی کردند خوشش
</p>
<p style="direction:rtl;">نيامد و آن رفتار را از جملهء اسراف دانست و گفت هيچوقت شاه مملکت
</p>
<p style="direction:rtl;">اينطور مجلس پذيرائی منعقد نميکند و سفرهء شاه هيچگاه مثل اين سفره
</p>
<p style="direction:rtl;">رنگين نيست من خيال ميکنم شما غير از جشن نوروز عيد ديگری هم داريد
</p>
<p style="direction:rtl;">که آن عيد مخصوص بخود شماست و از اعياد رسمی ما نيست جناب وحيد
</p>
<p style="direction:rtl;">جواب سختی باو دادند که همهء حضّار از آن جواب بخنده آمدند و شرحی
</p>
<p style="direction:rtl;">از خسّت و بدجنسی نوّاب برای يکديگر ميگفتند نوّاب منتظر نبود که
</p>
<p style="direction:rtl;">ص ٤٣٦
</p>
<p style="direction:rtl;">اينطور مورد استهزای مردم واقع شود و آنطور جواب سختی بشنود از
</p>
<p style="direction:rtl;">اينجهت آتش کينه در قلبش شعله ور شد و تصميم گرفت که انتقام خود را از
</p>
<p style="direction:rtl;">وحيد اخذ نمايد.
</p>
<p style="direction:rtl;">جناب وحيد هم در آن مجلس فرصت را از دست نداد و برای حضّار
</p>
<p style="direction:rtl;">تعاليم اساسيّهء امر مبارک را شرح و بسط دادند و بر حقيقت آن تعاليم
</p>
<p style="direction:rtl;">اقامهء برهان نمودند مردم از شنيدن بيانات جناب وحيد اطّلاعشان نسبت
</p>
<p style="direction:rtl;">بامر زياد شد زيرا تا آن روز آنچه در اطراف امر مبارک ميدانستند جزئی
</p>
<p style="direction:rtl;">بود و از اهميّت امر و عظمت آن خبری نداشتند بيانات جناب وحيد بعضی
</p>
<p style="direction:rtl;">از حضّار را بدرجه ای منجذب ساخت که بامر مبارک در همان مجلس مؤمن
</p>
<p style="direction:rtl;">شدند سايرين هم نميتوانستند علنی با جناب وحيد مقاومت کنند هر چند
</p>
<p style="direction:rtl;">نسبت باو نهايت عداوت را داشتند ولی در ظاهر نميتوانستند حرفی بزنند
</p>
<p style="direction:rtl;">و پيش خود تصميم گرفتند که بهر نحو شده وحيد را از بين ببرند از
</p>
<p style="direction:rtl;">مشاهدهء فصاحت و قوّت بيان و شجاعتی که جناب وحيد در تبليغ امر اللّه
</p>
<p style="direction:rtl;">بخرج ميدادند آتش کينه در قلب دشمنانشان مشتعل شد و بمخالفت
</p>
<p style="direction:rtl;">آنجناب تصميم گرفتند از همان روز اساس آن تصميم گذاشته شد و منجر
</p>
<p style="direction:rtl;">بحدوث نتيجهء حزن آوری گشت که شامل انواع اذيّت و بلا بود مقصود
</p>
<p style="direction:rtl;">اصلی دشمنان جناب وحيد آن بود که ايشان را از ميان بردارند و نيست و
</p>
<p style="direction:rtl;">نابود کنند. در روز عيد نوروز بين اعيان و مشاهير شهر يزد اعمّ از علما و
</p>
<p style="direction:rtl;">زمامداران امور کشوری دشمنان چنين شهرت دادند که سيّد يحيی دارابی با
</p>
<p style="direction:rtl;">نهايت تهّور و بدون ملاحظه تعاليم و احکام سيّد باب را بهمه ابلاغ نمود و
</p>
<p style="direction:rtl;">باستناد آيات قرآن و احاديث اسلاميّه صحّت گفتار خود را ثابت و مدلّل
</p>
<p style="direction:rtl;">ساخت با اينکه عدّه ای از مجتهدين عاليمقام نزد او حاضر بودند و سخنان
</p>
<p style="direction:rtl;">او را ميشنيدند هيچکدام جرأت نکردند جوابی باو بدهند و بيانات او را ردّ
</p>
<p style="direction:rtl;">نمايند سکوت علما سبب شده که سيّد دارابی مورد توجّه عموم قرار گرفته
</p>
<p style="direction:rtl;">ص ٤٣٧
</p>
<p style="direction:rtl;">نصف مردم شهر مطيع او شده‌اند و نصف ديگر هم طولی نميکشد که
</p>
<p style="direction:rtl;">باطاعت او در خواهند آمد.
</p>
<p style="direction:rtl;">اين بيانات که دشمنان در هر گوشه و کنار ميگفتند بسرعت برق در
</p>
<p style="direction:rtl;">اطراف شهر يزد و جهات مجاورهء آن منتشر شد از طرفی انتشار اين اخبار
</p>
<p style="direction:rtl;">سبب شد که جمعی بجرگه اهل ايمان در آمدند و امر مبارک را قبول کردند
</p>
<p style="direction:rtl;">و جمعی ديگر هم آتش بغض و عداوت در قلبشان مشتعل شد از اردکان
</p>
<p style="direction:rtl;">و منشاد و ساير نقاط دور و نزديک دسته دسته بيزد وارد ميشدند و برای
</p>
<p style="direction:rtl;">شنيدن تعاليم امر جديد بمنزل جناب وحيد روی ميآوردند و ميپرسيدند ما
</p>
<p style="direction:rtl;">چه کاری بايد بکنيم بفرمائيد ببينيم بچه وسيله ميتوانيم ايمان و خلوص
</p>
<p style="direction:rtl;">خود را نسبت بامر مبارک اثبات کنيم. جناب وحيد از صبح تا غروب
</p>
<p style="direction:rtl;">مشکلات نفوس را حلّ ميفرمودند و طريق خدمت بامر مبارک را بآنها نشان
</p>
<p style="direction:rtl;">ميدادند اين شور و ولوله مدّت چهل روز در ميان مؤمنين ثابت و غيور از
</p>
<p style="direction:rtl;">زن و مرد استمرار داشت افراد اهل ايمان مرکز اجتماعشان منزل جناب
</p>
<p style="direction:rtl;">وحيد بود.
</p>
<p style="direction:rtl;">نوّاب رضوی اين شور و غوغا و هياهو را دستاويز ساخت و برای
</p>
<p style="direction:rtl;">شکايت نزد حاکم شهر رفت و از جناب وحيد بدگوئی کرد حاکم جوانی کم
</p>
<p style="direction:rtl;">تجربه بود و در تنظيم امور دولتی مهارتی نداشت نوّاب رضوی از بس
</p>
<p style="direction:rtl;">بدگوئی کرد حاکم گفت من اينک گروه مسلّحی را ميفرستم تا منزل وحيد
</p>
<p style="direction:rtl;">را محاصره کنند و جمعی از سربازان مسلّح را فرستاد همانطور که
</p>
<p style="direction:rtl;">سربازها ميرفتند جمعی از اشرار و نفوس ولگرد نيز بتحريک نوّاب رضوی
</p>
<p style="direction:rtl;">دنبال سربازها بجانب خانهء وحيد توجّه نمودند. جناب وحيد با اصحاب
</p>
<p style="direction:rtl;">مشغول مذاکره بودند و به تحريص و تشويق آنها پرداخته برخی از مسائل
</p>
<p style="direction:rtl;">مشکله را برای آنها شرح ميدادند اصحاب وحيد وقتيکه ديدند سربازان
</p>
<p style="direction:rtl;">مسلّح و اشرار و اراذل شهر مستعدّ هجوم و حمله هستند از جناب وحيد
</p>
<p style="direction:rtl;">ص ٤٣٨
</p>
<p style="direction:rtl;">کسب تکليف نمودند. جناب وحيد در طبقهء بالا کنار پنجره نشسته بودند
</p>
<p style="direction:rtl;">باصحاب فرمودند اين شمشيری که جلو من می‌بينيد همان شمشيری است
</p>
<p style="direction:rtl;">که حضرت قائم خودشان بمن مرحمت فرمودند خدا ميداند که اگر آنحضرت
</p>
<p style="direction:rtl;">مرا مأمور بجهاد ميفرمودند يکّه و تنها بدون يار و ياور ميرفتم و اين
</p>
<p style="direction:rtl;">جمعيّت را پريشان ميساختم و همه را متفرّق ميکردم لکن آن حضرت بمن
</p>
<p style="direction:rtl;">اجازه داده‌اند که در امثال اينگونه وقايع دفاع کنم. حسن نوکر جناب وحيد
</p>
<p style="direction:rtl;">اسب آن بزرگوار را زين و يراق کرده بدر منزل بسته بود جناب وحيد بآن
</p>
<p style="direction:rtl;">اسب نگاه کرده و گفتند اين همان اسبی است که محمّد شاه مرحوم برای من
</p>
<p style="direction:rtl;">فرستاده تا بشيراز بروم و دربارهء امر سيّد باب تحقيق بکنم و نتيجه را
</p>
<p style="direction:rtl;">شخصاً باو خبر بدهم زيرا از ميان علمای طهران فقط بمن اطمينان داشت
</p>
<p style="direction:rtl;">منهم قبول کردم و تصميم گرفتم که با کمال دقّت بامر باب رسيدگی کنم.
</p>
<p style="direction:rtl;">پيش خودم اينطور قرار دادم که بشيراز ميروم دلائل و براهين آن سيّد را
</p>
<p style="direction:rtl;">رد ميکنم و او را وادار ميکنم که از اين فکرها دست بردارد و برياست من
</p>
<p style="direction:rtl;">اعتراف کند آنوقت او را با خود بطهران بياورم تا همه به بينند که چطور
</p>
<p style="direction:rtl;">او را مطيع خود کرده‌ام اينها خيالاتی بود که با خود ميکردم. وقتيکه وارد
</p>
<p style="direction:rtl;">شيراز شدم و بحضور مبارک رفتم و بيانات مبارک را شنيدم برخلاف
</p>
<p style="direction:rtl;">انتظار من واقع شد مجلس اوّل که بحضور مبارک مشرّف شدم دچار خجلت
</p>
<p style="direction:rtl;">و شرمساری گشتم مرتبهء دوّم خود را در مقابل آن بزرگوار عاجز و مانند
</p>
<p style="direction:rtl;">کودکی بی‌مقدار يافتم مرتبهء سوّم ديدم که از خاک پای او پست‌ ترم از آن
</p>
<p style="direction:rtl;">ببعد ديگر از خيالات سابقی که دربارهء آن حضرت ميکردم اثری نماند آن
</p>
<p style="direction:rtl;">بزرگوار در نظر من مظهر الهی و محلّ تجلّی روح قدسی ربّانی بود از آن
</p>
<p style="direction:rtl;">ببعد تصميم گرفتم که با کمال شوق جان خود را فدای او کنم. حالا هم خيلی
</p>
<p style="direction:rtl;">خوشحالم زيرا می‌بينم آنساعتی را که با نهايت بی‌صبری منتظرش هستم
</p>
<p style="direction:rtl;">نزديک ميشود. جناب وحيد ديدند اصحاب خيلی مضطرب هستند آنها را
</p>
<p style="direction:rtl;">ص ٤٣٩
</p>
<p style="direction:rtl;">باطمينان و خونسردی و متانت دلالت کردند فرمودند مطمئنّ باشيد
</p>
<p style="direction:rtl;">يد غيبی صفوف دشمنانی را که بمخالفت احبّاء برخاسته‌اند در هم
</p>
<p style="direction:rtl;">خواهد شکست.
</p>
<p style="direction:rtl;">در اين بين‌ها خبر آوردند که شخصی موسوم بمحمّد عبداللّه با جمعی
</p>
<p style="direction:rtl;">از اصحاب که در گوشه ای پنهان شده بودند ناگهانی از پناهگاه بيرون آمده
</p>
<p style="direction:rtl;">فرياد يا صاحب الزّمان بلند کردند و باعدا و مخالفين حمله برده همه را
</p>
<p style="direction:rtl;">ص ٤٤٠
</p>
<p style="direction:rtl;">پراکنده ساختند حملهء محمّد عبد اللّه بقدری شديد بود که مهاجمين اسلحهء
</p>
<p style="direction:rtl;">خود را ريخته و با حاکم فرار اختيار کرده بقلعهء نارين پناه بردند. در همان
</p>
<p style="direction:rtl;">شب محمّد عبد اللّه برای ملاقات جناب وحيد روان شد و درخواست کرد. باو
</p>
<p style="direction:rtl;">اجازهء تشرّف بدهند ايمان خود را بامر مبارک با قيد تأکيد اظهار کرد جناب
</p>
<p style="direction:rtl;">وحيد باو فرمودند اگر چه قيام و اقدام تو دشمنان را پراکنده ساخت
</p>
<p style="direction:rtl;">و منزل مرا از خطر محفوظ داشت ولی بدان که تا کنون دشمنی و مخالفت
</p>
<p style="direction:rtl;">اين قوم در اطراف امر صاحب الزّمان از حدود مجادلهء لسانی تجاوز نکرده
</p>
<p style="direction:rtl;">است ولی طولی نخواهد کشيد که نوّاب مردم را بر عليه ما خواهد شورانيد
</p>
<p style="direction:rtl;">و چنين منتشر خواهد ساخت که وحيد دارابی طالب سلطنت است
</p>
<p style="direction:rtl;">و ميخواهد تمام ايران را مسخّر کند اينک بتو لازم است که فوراً از شهر
</p>
<p style="direction:rtl;">بيرون بروی مطمئنّ باش که دشمنان نميتوانند تا وقت مقدّر و مقرّر
</p>
<p style="direction:rtl;">کوچکترين اذيّتی بما برسانند. محمّد عبد اللّه پس از استماع بيانات جناب
</p>
<p style="direction:rtl;">وحيد تصميم گرفت که مطابق دستور ايشان رفتار نکند هنگاميکه از
</p>
<p style="direction:rtl;">حضور وحيد خارج ميشد ميگفت من اگر رفقای خودم را در چنگال اعدای
</p>
<p style="direction:rtl;">خونخوار و ستمکار بگذارم و بروم خيلی جبان و ترسو هستم در
</p>
<p style="direction:rtl;">اينصورت بين من و اشخاصی که حضرت سيّد الشّهدا را در روز عاشورا
</p>
<p style="direction:rtl;">تنها و بی‌يار و ياور در ميدان کربلا گذاشتند و رفتند چه فرقی خواهد بود
</p>
<p style="direction:rtl;">خدا مهربان است مرا خواهد آمرزيد و از تقصير من خواهد گذشت. پس از
</p>
<p style="direction:rtl;">اين کلمات بجانب قلعهء نارين پيش رفت و سربازهائی را که محافظ قلعه
</p>
<p style="direction:rtl;">بودند با هجوم و حملهء خود مجبور کرد بقلعه پناهنده شدند بدينگونه حاکم
</p>
<p style="direction:rtl;">و پيروانش را در قلعه محاصره کرد و نمی گذاشت از خارج هيچگونه کمکی
</p>
<p style="direction:rtl;">برای حاکم برسد.
</p>
<p style="direction:rtl;">نوّاب رضوی در اين بين ها بيکار ننشسته بود و مردم را به هيجان
</p>
<p style="direction:rtl;">و شورش آورده بود ميخواستند بمنزل وحيد هجوم کنند جناب وحيد سيّد
</p>
<p style="direction:rtl;">ص ٤٤١
</p>
<p style="direction:rtl;">عبد العظيم خوئی را که بسيّد خالدار معروف بود احضار فرمودند اين شخص
</p>
<p style="direction:rtl;">چند روزی در قلعهء طبرسی با اصحاب بدفاع مشغول بود خيلی سيمای
</p>
<p style="direction:rtl;">موقّر و جاذبی داشت و باين جهت در اطراف و اکناف معروف شده بود باو
</p>
<p style="direction:rtl;">فرمودند بر اسب سوار شو و علناً در کوچه و بازار شهر مردم را
</p>
<p style="direction:rtl;">بامر مبارک صاحب الزّمان دعوت کن و بآنها بگو که وحيد نميخواهد با شما
</p>
<p style="direction:rtl;">جهاد کند از قول من بمردم بگو اگر منزل مرا محاصره کنند و حرمت و مقام
</p>
<p style="direction:rtl;">مرا حفظ نکنند و بهجوم خود ادامه بدهند آنوقت مجبور خواهم شد دفاع
</p>
<p style="direction:rtl;">کنم ناچار بمقاومت آنها قيام خواهم کرد و جمعشان را پريشان خواهم
</p>
<p style="direction:rtl;">ساخت اگر نصيحت مرا نشنوند و فريب نوّاب مکار را بخورند هفت نفر از
</p>
<p style="direction:rtl;">پيروان خودم را امر ميکنم جلو آنها را بگيرند اميد آنها را نا اميد کنند و
</p>
<p style="direction:rtl;">با نهايت خيبت و خسران آنها را برگردانند و متفرّق سازند.
</p>
<p style="direction:rtl;">سيّد خالدار برخاست و بر اسب سوار شد و با چهار نفر ديگر
</p>
<p style="direction:rtl;">از مؤمنين که خودش انتخاب کرد ميان بازار رفت و با کمال عظمت و جلال
</p>
<p style="direction:rtl;">بيانات جناب وحيد را بمردم ابلاغ نمود و بعلاوه از پيش خودش هم مطالبی
</p>
<p style="direction:rtl;">را که خيال ميکرد در حصول مقصود مؤثّر است اضافه کرد فرياد کشيد و
</p>
<p style="direction:rtl;">گفت:" ای مردم اگر مولای ما را تحقير کنيد بعذاب شديد مبتلا خواهيد شد
</p>
<p style="direction:rtl;">من بشما ميگويم يک فرياد خود من کافی است که ديوارهای قلعه‌های شما
</p>
<p style="direction:rtl;">را متزلزل کند قوّت بازوی من بتنهائی کافی است که درهای قلعه‌ها را
</p>
<p style="direction:rtl;">بکند سيّد خالدار که با صدای مؤثّر و فرياد عجيبی اين کلمات را ميگفت
</p>
<p style="direction:rtl;">مثل رعد غرّش ميکرد. مردم که شنيدند ترسيدند همه متّفقاً حاضر شدند
</p>
<p style="direction:rtl;">اسلحهء خود را بريزند و بجناب وحيد اذيّتی نکنند و قول دادند رتبه و مقام
</p>
<p style="direction:rtl;">ايشانرا محترم بدارند.
</p>
<p style="direction:rtl;">نوّاب وقتی ديد که مردم حاضر نيستند بجناب وحيد اذيّتی برسانند
</p>
<p style="direction:rtl;">آنها را وادار کرد که بطرف قلعهء نارين بروند و محمّد عبداللّه و يارانش را
</p>
<p style="direction:rtl;">ص ٤٤٢
</p>
<p style="direction:rtl;">مورد هجوم قرار دهند مردم بآنطرف متوجّه شدند و بمحمّد عبداللّه هجوم
</p>
<p style="direction:rtl;">کردند حاکم هم که ميان قلعه مراقب بود بسربازان خود دستور داد بر عليه
</p>
<p style="direction:rtl;">محمّد عبداللّه با مهاجمين کمک کنند محمّد عبداللّه که مشغول دفع هجوم
</p>
<p style="direction:rtl;">مردم شهر بود در بين آن هنگامه ملتفت شد که سربازان حاکم هم از قلعه
</p>
<p style="direction:rtl;">باو تير اندازی ميکنند.
</p>
<p style="direction:rtl;">در اين بين گلوله ای بپای او رسيد محمّد عبداللّه بزمين افتاد و عدّه‌ای از
</p>
<p style="direction:rtl;">همراهانش مجروح شدند برادرش او را از ميان هنگامه بمحلّ امنی رسانيد
</p>
<p style="direction:rtl;">و از آنجا بمنزل جناب وحيد برد دشمنان دنبال او شتافتند تا بمنزل وحيد
</p>
<p style="direction:rtl;">رسيدند ميخواستند محمّد عبداللّه را بگيرند و بکشند. دور منزل وحيد
</p>
<p style="direction:rtl;">هياهوی شديدی بر پا شد جناب وحيد بملّا محمّد رضای منشادی که از
</p>
<p style="direction:rtl;">بزرگترين علمای منشاد بود و عمّامهء خود را برداشته بود و بدربانی منزل
</p>
<p style="direction:rtl;">وحيد مشغول شده بود امر فرمودند که با شش نفر از مؤمنين که خودش
</p>
<p style="direction:rtl;">انتخاب ميکند برود و مردم را پراکنده کند بآنها فرمودند هر کدام از شما
</p>
<p style="direction:rtl;">هفت مرتبه بصوت بلند اللّه اکبر بگويد و در تکبير هفتم هر هفت نفر با هم
</p>
<p style="direction:rtl;">باشرار و مهاجمين حمله کنيد.
</p>
<p style="direction:rtl;">ملّا محمّد رضا که حضرت بهاءاللّه او را رضَا الرّوح ناميده‌اند با
</p>
<p style="direction:rtl;">همراهان خويش برای اجرای اوامر جناب وحيد روان شدند هر چند
</p>
<p style="direction:rtl;">همراهان او از حيث قوای جسمانی ضعيف بودند و در فنون جنگ مهارتی
</p>
<p style="direction:rtl;">نداشتند لکن روحهای توانا و قلب‌های مشتعل بنار ايمان آنها سبب شد که
</p>
<p style="direction:rtl;">دشمنان از آنها ترسيدند در آن روز که بيست و هفتم جمادی الثّانی بود
</p>
<p style="direction:rtl;">هفت نفر از خونخوارترين دشمنان بقتل رسيدند.
</p>
<p style="direction:rtl;">ملّا محمّد رضا چنين حکايت کرده که ما چون دشمنان را پراکنده کرديم
</p>
<p style="direction:rtl;">و بمنزل جناب وحيد برگشتيم ديديم محمّد عبد اللّه با بدن مجروح جلو راه
</p>
<p style="direction:rtl;">ما افتاده او را برداشتيم نزد رئيس خودمان برديم در حضور وحيد مقداری
</p>
<p style="direction:rtl;">غذا خورد بعد او را بمحلّی برديم و پناهش داديم در آنجا بود تا زخمش خوب
</p>
<p style="direction:rtl;">ص ٤٤٣
</p>
<p style="direction:rtl;">شد پس از آن گرفتار چنگ دشمن شد و او را بقتل رساندند. در آن شب
</p>
<p style="direction:rtl;">جناب وحيد بپيروان خويش فرمودند که متفرّق شوند و کوشش کنند که
</p>
<p style="direction:rtl;">با سلامتی و تندرستی مظفّر و منصور گردند و بزوجهء خويش امر
</p>
<p style="direction:rtl;">فرمودند فرزندان خود را با جميع متعلّقات خويش بردارد و بمنزل پدرش
</p>
<p style="direction:rtl;">برود و آنچه را که مال حضرت وحيد است با خود نبرد و بجا بگذارد و باو
</p>
<p style="direction:rtl;">فرمودند " من اين منزل شاهانه را برای آن بنا کردم که در راه خدا خراب
</p>
<p style="direction:rtl;">شود اين اسباب و اثاث پر قيمت را از آن جهت خريداری کردم که در راه
</p>
<p style="direction:rtl;">نصرت محبوب فدا شود تا دوست و دشمن بدانند که صاحب اين منزل
</p>
<p style="direction:rtl;">نظر بسيار بلندی دارد مال و دولت دنيا و قصرهای عالی و اثاث قيمتی و
</p>
<p style="direction:rtl;">فرشهای گرانبها را اهمّيّتی نميدهد ثروت دنيا را مانند توده ای از
</p>
<p style="direction:rtl;">استخوانهای پوسيده ميداند که مورد توجّه سگها و طرف التفات کلاب ارض
</p>
<p style="direction:rtl;">است شايد دشمنان اين فداکاری مرا به بينند و متنبّه شوند، چشم خود را
</p>
<p style="direction:rtl;">باز کنند، بر اثر اقدام کسيکه محلّ تجلّی چنين روحی است مشی نمايند.
</p>
<p style="direction:rtl;">نيمهء همان شب جناب وحيد جميع آثار حضرت باب را و همچنين
</p>
<p style="direction:rtl;">نوشتجات خود را جمع آوری فرمودندو بنوکر خود حسن تحويل دادند و باو
</p>
<p style="direction:rtl;">فرمودند بخارج شهر ميروی تا بسر دو راهی ميرسی که يک راه بجانب
</p>
<p style="direction:rtl;">مهريز ميرود در آنجا منتظر باش تا من بيايم مبادا بر خلاف دستور من
</p>
<p style="direction:rtl;">عمل کنی زيرا در صورت مخالفت ديگر بملاقات من فائز نخواهی شد.
</p>
<p style="direction:rtl;">حسن بر اسب سوار شد و براه افتاد در اين بين صدای سربازهائی را
</p>
<p style="direction:rtl;">که بر در قلعه ايستاده بودند شنيد از ترس اينکه مبادا سربازها او را بگيرند
</p>
<p style="direction:rtl;">و امانت های گرانبهای جناب وحيد را بغارت ببرند تصميم گرفت از راه
</p>
<p style="direction:rtl;">ديگری که بنظرش سالم ميرسيد برود از اين جهت از راهيکه جناب وحيد
</p>
<p style="direction:rtl;">فرموده بودند نرفت و راه ديگر پيش گرفت نزديک قلعه که رسيد پاسبانان
</p>
<p style="direction:rtl;">او را شناختند اسبش را زدند و خودش را دستگير کردند.
</p>
<p style="direction:rtl;">ص ٤٤٤
</p>
<p style="direction:rtl;">جناب وحيد برای خروج از يزد آماده شدند و پسر خود سيّد اسمعيل و
</p>
<p style="direction:rtl;">سيّد علی محمّد را نزد زوجهء خويش گذاشتند و با دو پسر ديگر خويش
</p>
<p style="direction:rtl;">سيّد احمد و سيّد مهدی عزيمت سفر کردند دو نفر از اصحاب که اهل يزد
</p>
<p style="direction:rtl;">بودند از جناب وحيد درخواست کردند که در خدمت ايشان باشند يکی
</p>
<p style="direction:rtl;">اسمش غلامرضا بود که مردی شجاع و در سختی‌ها پيشقدم بود ديگری
</p>
<p style="direction:rtl;">غلامرضای کوچک نامداشت که در نشان زدن مهارت تامّی دارا بود اين دو
</p>
<p style="direction:rtl;">نفر هم با جناب وحيد همراه شدند وحيد از همان راهی که بنوکر خود نشان
</p>
<p style="direction:rtl;">داده بودند تشريف بردند تا بوعده گاه رسيدند و چون حسن را در آنجا
</p>
<p style="direction:rtl;">نديدند دانستند که از راه ديگر رفته و بچنگ دشمنان گرفتار شده خيلی
</p>
<p style="direction:rtl;">افسوس خوردند که چرا مخالفت کرد و فرمودند محمّد عبد اللّه هم چون
</p>
<p style="direction:rtl;">مخالفت کرد بآن بلا گرفتار شد صبح روز بعد شنيدند که حسن را بدهان
</p>
<p style="direction:rtl;">توپ بسته‌اند و نيز شنيدند شخص ديگری را که ميرزا حسن نام داشته
</p>
<p style="direction:rtl;">است و بسيار پرهيزکار بوده دستگير ساخته‌اند و مانند رفيقش حسن
</p>
<p style="direction:rtl;">او را هم بدهن توپ بسته‌اند.
</p>
<p style="direction:rtl;">دشمنان وقتی ديدند جناب وحيد از يزد خارج شده‌اند بر جسارتشان
</p>
<p style="direction:rtl;">افزوده گشت دست بتعّدی گشودند بمنزل جناب وحيد هجوم کردند هر چه را
</p>
<p style="direction:rtl;">يافتند بغارت بردند و منزل را خراب کردند جناب وحيد در آن بين در راه
</p>
<p style="direction:rtl;">نيريز تشريف ميبردند با آنکه بپياده رفتن عادت نداشتند در آن شب
</p>
<p style="direction:rtl;">هفت فرسخ راه را پياده پيمودند آن دو نفر که همراه ايشان بودند گاهی دو
</p>
<p style="direction:rtl;">فرزند جناب وحيد را بدوش گرفته ميبردند روز بعد در ميان کوهی که در
</p>
<p style="direction:rtl;">آن نزديکی بود پنهان شدند برادر ايشان که در آن نزديکی ها سکونت داشت
</p>
<p style="direction:rtl;">و نهايت محبّت را بجناب وحيد دارا بود وقتيکه فهميد ايشان در آن
</p>
<p style="direction:rtl;">نزديکی تشريف دارند پنهانی مقداری خوراک و لوازم ديگر فرستاد
</p>
<p style="direction:rtl;">همانروز چند نفر سوار از طرف حکومت که دنبال جناب وحيد آمده بودند
</p>
<p style="direction:rtl;">ص ٤٤٥
</p>
<p style="direction:rtl;">وارد قريه ای که برادرشان در آن سکونت داشت شدند و منزل او را تفتيش
</p>
<p style="direction:rtl;">کردند خيال ميکردند جناب وحيد در آنجا پنهان شده و مال و دولت زيادی
</p>
<p style="direction:rtl;">هم همراه آورده است وقتی جناب وحيد را آنجا نيافتند بيزد برگشتند.
</p>
<p style="direction:rtl;">جناب وحيد در بين کوهها طی مسافت ميفرمودند تا به بوانات فارس
</p>
<p style="direction:rtl;">رسيدند بيشتر مردم آن حدود از پيروان جناب وحيد بودند و بامر مبارک
</p>
<p style="direction:rtl;">مؤمن شدند از جمله شيخ الاسلام بوانات بود که موسوم بحاجی سيّد
</p>
<p style="direction:rtl;">اسمعيل بود بسياری از اهالی آنحدود با جناب وحيد که بجانب فسا تشريف
</p>
<p style="direction:rtl;">ميبردند همراه شدند و لکن مردم فسا بامر مبارک اقبال نکردند در ميان
</p>
<p style="direction:rtl;">راه جناب وحيد بهر قريه و آبادی که ميرسيدند از اسب پياده ميشدند
</p>
<p style="direction:rtl;">و بمسجد ميرفتند و مردم را بامر مبارک دعوت مينمودند خستگی راه
</p>
<p style="direction:rtl;">و رنج مسافرت ايشانرا از ابلاغ امر باز نميداشت روی منبر که تشريف
</p>
<p style="direction:rtl;">ميبردند همه چيز را فراموش ميکردند خستگی خود را اهميّت نميدادند
</p>
<p style="direction:rtl;">بدون خوف و بيم مردم را تبليغ مينمودند در هر نقطه که بيانات ايشان
</p>
<p style="direction:rtl;">بمردم مؤثّر ميشد و چند نفری مؤمن ميشدند يک شب با آنها بسر ميبردند
</p>
<p style="direction:rtl;">روز بعد از آنها جدا ميشدند و اگر در نقطه ای کسی مؤمن نميشد در آنجا
</p>
<p style="direction:rtl;">نميماندند و با کسی معاشرت نميکردند و ميفرمودند من بهر جائيکه وارد
</p>
<p style="direction:rtl;">ميشوم و امر مبارک را ابلاغ ميکنم اگر کسی بنفحات ايمان منجذب نشود
</p>
<p style="direction:rtl;">نميتوانم در آن نقطه بمانم و از آب و طعام آنجا چيزی تناول کنم.
</p>
<p style="direction:rtl;">چون جناب وحيد بقريهء نيريز نزديک فسا رسيدند چند روز توقّف
</p>
<p style="direction:rtl;">فرمودند تا امر مبارک را تبليغ کنند و ندای الهی را بمردم برسانند مردم
</p>
<p style="direction:rtl;">نيريز وقتی شنيدند که جناب وحيد تشريف ميآورند از محلّهء چنار
</p>
<p style="direction:rtl;">سوخته جمعی برای ملاقات ايشان عازم شدند از ساير محلّات هم عدّه‌ای
</p>
<p style="direction:rtl;">رفتند بيشتر اين مردم شبانه رو براه نهادند که مبادا حاکم نيريز آنها را
</p>
<p style="direction:rtl;">ممانعت کند از محلّهء چنار سوخته صد نفر بيشتر از نيريز برای ملاقات
</p>
<p style="direction:rtl;">ص ٤٤٦
</p>
<p style="direction:rtl;">جناب وحيد رفتند رئيس اين جمع حاجی شيخ عبد العلی بود که از اشخاص
</p>
<p style="direction:rtl;">معروف و با وحيد نسبت داشت جمعی از اعيان نيريز هم برای استقبال
</p>
<p style="direction:rtl;">جناب وحيد رفته بودند از محلّهء چنار سوخته ملّا عبد الحسين پير مرد هشتاد
</p>
<p style="direction:rtl;">ساله با جمعيّت همراه بود اين شخص در علم و تقوی شهرت بسيار داشت
</p>
<p style="direction:rtl;">ملّا باقر پيش نماز چنار سوخته و ميرزا حسين قطب کدخدای بازار محلّه با
</p>
<p style="direction:rtl;">تمام خويشاوندانش و ميرزا ابو القاسم که از خويشان حاکم بود و حاج
</p>
<p style="direction:rtl;">محمّد تقی ملقّب بايّوب که حضرت بهاءاللّه او را باين لقب ناميدند و
</p>
<p style="direction:rtl;">ميرزا نوراء و ميرزا علی رضا از محلّهء سادات نيريز که با حاجی محمّد تقی
</p>
<p style="direction:rtl;">نسبت داشتند جزو جمعيّت استقبال کنندگان بودند.
</p>
<p style="direction:rtl;">باری همهء اينها بعضی شبانه و بعضی روز روشن از نيريز بيرون
</p>
<p style="direction:rtl;">رفتند و تا قريهء رونيز جناب وحيد را استقبال کردند و باين واسطه ايمان
</p>
<p style="direction:rtl;">و خلوص خود را آشکار ساختند مؤمنين نيريز تا آن ايّام از احکام و اصول
</p>
<p style="direction:rtl;">و تعاليم حضرت باب بيخبر بودند جناب وحيد مأمور بودند که مؤمنين
</p>
<p style="direction:rtl;">نيريز را با احکام و تعاليم امر جديد آشنا فرمايند حاکم نيريز زين
</p>
<p style="direction:rtl;">العابدين خان بود وقتيکه فهميد جمعی باستقبال وحيد شتافته‌اند
</p>
<p style="direction:rtl;">مخصوصاً يکنفر را از طرف خود فرستاد تا بآنها بگويد هر کس که باطاعت
</p>
<p style="direction:rtl;">وحيد بگرايد حاکم او را مقتول خواهد ساخت و اهل و عيالش را اسير
</p>
<p style="direction:rtl;">خواهد کرد و املاکش را مصادره خواهد نمود شخص مأمور پيغام حاکم را
</p>
<p style="direction:rtl;">باهل نيريز که در محضر جناب وحيد بودند ابلاغ نمود ولی کسی اعتنائی
</p>
<p style="direction:rtl;">باين حرفها نکرد بلکه ارادت و محبّتشان نسبت بجناب وحيد بعد از
</p>
<p style="direction:rtl;">استماع اين پيغام زيادتر شد.
</p>
<p style="direction:rtl;">وقتيکه حاکم فهميد مردم به پيغام او اعتنائی نکردند و از دور
</p>
<p style="direction:rtl;">جناب وحيد پراکنده نشدند خيلی ترسيد و متحيّر شد چه بکند از ترس
</p>
<p style="direction:rtl;">اينکه مبادا مورد هجوم مردم قرار بگيرد محلّ اقامت خود را در هشت
</p>
<p style="direction:rtl;">ص ٤٤٧
</p>
<p style="direction:rtl;">فرسخی در قريهء قطره که مسکن اصلی او بود قرار داد چون اين قريه در
</p>
<p style="direction:rtl;">جوار قلعهء محکمی قرار گرفته بود از اينجهت آنجا را انتخاب کرد که در
</p>
<p style="direction:rtl;">هنگام خطر بتواند بآن قلعه پناهنده شود و مطمئنّ بود که مردم نيريز در
</p>
<p style="direction:rtl;">تير اندازی مهارت دارند و در هنگام دفاع ميتواند بآنها اطمينان کند.
</p>
<p style="direction:rtl;">جناب وحيد از قريهء رونيز بمقبرهء پير مراد که در خارج اصطهبانات
</p>
<p style="direction:rtl;">واقع است تشريف برده بودند علمای اصطهبانات مردم را تحذير کرده
</p>
<p style="direction:rtl;">بودند و سفارش نموده بودند که مردم نگذارند جناب وحيد وارد آنجا بشوند
</p>
<p style="direction:rtl;">با اين همه قريب بيست نفر از مردم اصطهبانات بخدمت جناب وحيد
</p>
<p style="direction:rtl;">شتافتند و همراه ايشان به نيريز رفتند روز پانزدهم رجب نزديک غروب
</p>
<p style="direction:rtl;">جناب وحيد و همراهان وارد نيريز شدند و در محلّهء چنار سوخته بمسجد
</p>
<p style="direction:rtl;">تشريف بردند و مردم را بامر مبارک تبليغ نمودند پيش از آنکه بمنزل خود
</p>
<p style="direction:rtl;">بروند بلافاصله بعد از ورود با همان گرد و غبار سفر بالای منبر رفتند و
</p>
<p style="direction:rtl;">با فصاحت و بلاغت جاذبی حاضرين را مجذوب بيانات خويش ساختند قريب
</p>
<p style="direction:rtl;">هزار نفر پای منبر ايشان حاضر بودند و همه از محلّهء چنار سوخته و پانصد نفر
</p>
<p style="direction:rtl;">ديگر هم از ساير محلّه‌های نيريز فرياد برآوردند " سَمِعنا وَ اَطَعْنا "
</p>
<p style="direction:rtl;">ص ٤٤٨
</p>
<p style="direction:rtl;">و دسته دسته با کمال فرح و سرور نزد جناب وحيد ميآمدند و محبّت و
</p>
<p style="direction:rtl;">خلوص خود را اظهار ميداشتند بيانات جناب وحيد تأثير شديدی در آنها
</p>
<p style="direction:rtl;">کرده بود که اهالی نيريز مانند آنرا پيش از آن بياد نداشتند بعد از آنکه
</p>
<p style="direction:rtl;">هياهوی حاضرين تسکين يافت و سر و صدای مردم خوابيد جناب وحيد
</p>
<p style="direction:rtl;">فرمودند من برای ابلاغ امر الهی باين شهر آمده‌ام خدا را شکر ميکنم که
</p>
<p style="direction:rtl;">مرا بتبليغ امر خويش موفّق داشت و تأييد فرمود تا ندای الهی را بشما
</p>
<p style="direction:rtl;">ابلاغ نمودم ديگر پيش از اين لزومی ندارد که در اين شهر بمانم زيرا
</p>
<p style="direction:rtl;">ميترسم حاکم اين شهر به خاطر من با شما بد رفتاری کند و از شيراز کمک
</p>
<p style="direction:rtl;">بطلبد خانه‌های شما را خراب کند و بشما اذيّت و آزار برساند همهء
</p>
<p style="direction:rtl;">حاضرين بيک صدا گفتند ما هرگز راضی نميشويم که شما باين زودی
</p>
<p style="direction:rtl;">تشريف ببريد ميخو‌اهيم مدّتی خدمت شما باشيم برای هر گونه گرفتاری
</p>
<p style="direction:rtl;">و مصيبتی حاضر هستيم توکّل ما بخداست، خداوند مهربان است و در
</p>
<p style="direction:rtl;">هنگام نزول بلايا ما را مشمول رحمت خويش قرار ميدهد آنگاه زن و مرد
</p>
<p style="direction:rtl;">با هم جناب وحيد را بمنزلشان بردند همه منجذب بودند سرور و نشاط
</p>
<p style="direction:rtl;">عجيبی آنها را احاطه کرده بود دور جناب وحيد را گرفته بودند و با سلام و
</p>
<p style="direction:rtl;">صلوات تا در منزل با ايشان همراه شدند جناب وحيد هم بدون هيچگونه
</p>
<p style="direction:rtl;">ترس و ملاحظه ای با کمال فصاحت هر روز در مسجد تعاليم امر مبارک را
</p>
<p style="direction:rtl;">برای مردم شرح و بسط ميدادند هر روز بر عدّهء جمعيّت ميافزود.
</p>
<p style="direction:rtl;">زين العابدين خان چون اين امور را مشاهده کرد آتش عداوتش شعله ور
</p>
<p style="direction:rtl;">شد هر روز حيله ای ميانديشيد و تدبيری ميکرد تا لشکری جمع کند
</p>
<p style="direction:rtl;">و جناب وحيد را از بين بردارد بالاخره هزار نفر سرباز سوراه و پياده که
</p>
<p style="direction:rtl;">در جنگ ماهر بودند فراهم کرد وسائل و مصارف بسياری تهيّه ديده بود
</p>
<p style="direction:rtl;">و ميخواست بی خبر هجوم کند و جناب وحيد را دستگير نمايد.
</p>
<p style="direction:rtl;">جناب وحيد بآن بيست نفر شخصی که از اصطهبانات با ايشان همراه
</p>
<p style="direction:rtl;">ص ٤٤٩
</p>
<p style="direction:rtl;">شده بودند فرمودند برويد و در قلعهء خواجه که نزديک چنار سوخته است
</p>
<p style="direction:rtl;">پناهنده شويد شيخ هادی پسر شيخ محسن را رئيس اين بيست نفر قرار
</p>
<p style="direction:rtl;">داد و به پيروان خود که در چنار سوخته ساکن بودند دستور دادند که
</p>
<p style="direction:rtl;">مراقب درها و برج‌ها و ديوارهای قلعه باشند.
</p>
<p style="direction:rtl;">حاکم نيريز بمحلّهء بازار کوچ کرد و با لشکريان خود در قلعهء مجاور
</p>
<p style="direction:rtl;">آنجا جای گرفت برجها و ديوارهای اين قلعه مشرف بشهر نيريز بود حاکم،
</p>
<p style="direction:rtl;">سيّد ابوطالب کدخدای بازار را که از پيروان جناب وحيد بود مجبور کرد
</p>
<p style="direction:rtl;">منزل خويش را تخليه کند آنگاه باستحکام آن پرداخت و جمعی از
</p>
<p style="direction:rtl;">سربازان خود را برياست محمّد علی خان بپشت بام آنخانه گماشت و فرمان
</p>
<p style="direction:rtl;">داد باصحاب وحيد تير اندازی کننند اوّل کسی که هدف گلوله قرار گرفت
</p>
<p style="direction:rtl;">پير مردی بود موسوم بملّا عبد الحسين که پياده برای ملاقات جناب وحيد آمده
</p>
<p style="direction:rtl;">بود اين شخص روی پشت بام منزل خودش مشغول نماز بود ناگهان تير
</p>
<p style="direction:rtl;">بپای راست او خورد جناب وحيد از اين پيش آمد بی‌اندازه متأثّر شدند و
</p>
<p style="direction:rtl;">مراسله ای برای مشارٌاليه نوشتند و حزن و اندوه خويش را از اين پيش
</p>
<p style="direction:rtl;">ص ٤٥٠
</p>
<p style="direction:rtl;">آمد نگاشتند و باو بشارت دادند که
</p>
<p style="direction:rtl;">اوّل شهيد راه خدا محسوب است
</p>
<p style="direction:rtl;">اين حملهء ناگهانی و نزول بلای
</p>
<p style="direction:rtl;">غير منتظر سبب شد که بعضی
</p>
<p style="direction:rtl;">از نفوسيکه اظهار ايمان می‌کردند
</p>
<p style="direction:rtl;">متزلزل شدند و از مؤمنين خود را
</p>
<p style="direction:rtl;">جدا ساختند و شبانه از قلعه خارج
</p>
<p style="direction:rtl;">شده بدشمنان پيوستند. جناب وحيد
</p>
<p style="direction:rtl;">چون بيو‌فائی آنها را شنيدند صبح
</p>
<p style="direction:rtl;">زود بر اسب سوار شده با جمعی از
</p>
<p style="direction:rtl;">اصحاب از منزل خويش بقلعهء خواجه
</p>
<p style="direction:rtl;">رفتند و در آنجا مقرّ گرفتند.
</p>
<p style="direction:rtl;">زين العابدين خان برادر بزرگ
</p>
<p style="direction:rtl;">خود علی اصغرخان را با هزار سرباز مسلّح و جنگجو برای محاصرهء قلعهء
</p>
<p style="direction:rtl;">خواجه که هفتاد و دو نفر در آن پناهنده بودند فرستاد وقت طلوع آفتاب
</p>
<p style="direction:rtl;">ص ٤٥١
</p>
<p style="direction:rtl;">چند نفر از اصحاب به اشارهء جناب وحيد از قلعه بيرون تاخته لشکر دشمن
</p>
<p style="direction:rtl;">را متفرّق ساختند در اين واقعه سه نفر از احبّاء بشهادت رسيدند يکی تاج
</p>
<p style="direction:rtl;">الدّين بود که بشجاعت و پردلی شهرت داشت و بتجارت کلاه پشمی
</p>
<p style="direction:rtl;">مشغول بود ديگری زينل پسر اسکندر بود که شغلش زراعت بود سوّمی
</p>
<p style="direction:rtl;">يکی از اعيان موسوم بميرزا ابوالقاسم بود.
</p>
<p style="direction:rtl;">خبر شکست يافتن دشمنان اصحاب چون بفيروز ميرزای نصرت
</p>
<p style="direction:rtl;">الدّوله حاکم فارس رسيد افکارش پريشان شد و بی‌اندازه ترسيد فرمان
</p>
<p style="direction:rtl;">سخت بزين العابدين خان فرستاد که پناهندگان قلعه را متفرّق کند و
</p>
<p style="direction:rtl;">فتنه را ريشه کن سازد. زين العابدين خان يکی از گماشتگان شاهزاده را
</p>
<p style="direction:rtl;">نزد جناب وحيد فرستاد و پيغام داد که خواهش ميکنم از نيريز تشريف
</p>
<p style="direction:rtl;">ببريد شايد اين آتش خاموش شود. جناب وحيد بآن شخص فرمودند بحاکم
</p>
<p style="direction:rtl;">بگو همراهان من دو پسر من و دو نفر ديگر هستند اگر توقّف من در اين
</p>
<p style="direction:rtl;">شهر سبب اين هيجان و آشوب است من حاضرم که از اين شهر بروم ديگر
</p>
<p style="direction:rtl;">چرا آب را بروی ما بسته‌ايد و ما را محاصره کرده‌ايد و مورد هجوم و
</p>
<p style="direction:rtl;">حملهء خود ساخته‌ايد آيا از فرزند رسول اينطور پذيرائی ميکنند بحاکم
</p>
<p style="direction:rtl;">بگو اگر آب و نان را بروی ما ببندد و نگذارد بما چيزی برسد من هفت نفر
</p>
<p style="direction:rtl;">از همين نفوسی که در نظر او اهمّيّتی ندارند ميفرستم که تمام لشکر او را
</p>
<p style="direction:rtl;">متفرّق کنند و قوای او را شکست بدهند زين العابدين خان به پيغام جناب
</p>
<p style="direction:rtl;">وحيد اهمّيّتی نداد بنا بر اين ايشان بچند نفر از مؤمنين امر کردند از
</p>
<p style="direction:rtl;">قلعه خارج شوند و بلشکر دشمن هجوم کنند چند نفر جوان باجرای امر
</p>
<p style="direction:rtl;">جناب وحيد پرداختند و با آنکه از فنون حربيّه اطّلاعی نداشتند بقوّت
</p>
<p style="direction:rtl;">ايمان و شجاعت خويش لشکر حاکم را شکست دادند. علی اصغر خان در جنگ
</p>
<p style="direction:rtl;">کشته شد دو پسر او گرفتار شدند زين العابدين خان با کمال ذلّت و خواری
</p>
<p style="direction:rtl;">بهمراهی عدّه‌ای از سربازان شکست خورده‌اش به قطره رفت و جريان
</p>
<p style="direction:rtl;">ص ٤٥٢
</p>
<p style="direction:rtl;">واقعه را بشاهزاده فيروز ميرزا اطّلاع داد و از او کمک طلبيد و مخصوصاً
</p>
<p style="direction:rtl;">سفارش کرد که توپهای سنگين و عدّهء زيادی سواره و پياده بفرستد.
</p>
<p style="direction:rtl;">جناب وحيد چون ديدند که دشمنان همّت گماشته‌اند که اصحاب قلعه
</p>
<p style="direction:rtl;">را از بين ببرند دستور دادند تجهيزات لازمه را برای دفاع از قلعه مهيّا
</p>
<p style="direction:rtl;">کنند و در ميان قلعه برای آب چاهی بکنند و چادرهائی را که از دشمنان
</p>
<p style="direction:rtl;">گرفته‌اند نصب نمايند و در همان روز برای هر يک از مؤمنين وظيفه و
</p>
<p style="direction:rtl;">تکليفی معيّن فرمودند.
</p>
<p style="direction:rtl;">کربلائی ميرزا محمّد را دربان قلعه قرار دادند شيخ يوسف را بحفظ و
</p>
<p style="direction:rtl;">حراست اموال گماشتند کربلائی محمّد پسر شمس الدّين را بمراقبت
</p>
<p style="direction:rtl;">باغهائی که در جنب قلعه قرار داشت مأمور کردند ميرزا احمد دائی علی
</p>
<p style="direction:rtl;">سردار را بمحافظت برج آسياب چنار که در مجاور قلعه بود گماشتند شيخ
</p>
<p style="direction:rtl;">گيوه کش را منصب مير غضبی دادند ميرزا محمّد جعفر پسر عموی زين
</p>
<p style="direction:rtl;">العابدين خان را منشی و وقايع نگار قرار دادند و ميرزا فضل اللّه را خوانندهء
</p>
<p style="direction:rtl;">نامه‌ها معيّن نمودند مشهدی تقی بقّال را زندانبان قرار دادند حاجی محمّد
</p>
<p style="direction:rtl;">تقی را رئيس احصائيه و غلامرضای يزدی را رئيس قوی ناميدند اضافه بر
</p>
<p style="direction:rtl;">هفتاد و دو نفر اصحاب و بيست نفريکه از اصطهبانات همراه شده بودند
</p>
<p style="direction:rtl;">جناب وحيد عدّه ای از ساکنين محلّهء بازار را با جمعی از خويشاوندان آنها
</p>
<p style="direction:rtl;">بر حسب درخواست سيّد جعفر يزدی که از علمای مشهور بود و تقاضای شيخ
</p>
<p style="direction:rtl;">عبد العلی که از منسوبين جناب وحيد بود بساکنين قلعه افزودند.
</p>
<p style="direction:rtl;">زين العابدين خان مجدّداً از شاهزاده کمک طلبيد و تأکيد کرد که هر چه
</p>
<p style="direction:rtl;">زودتر اقدام شود و مبلغ پنجهزار تومان برسم پيش کشی با نامهء خود برای
</p>
<p style="direction:rtl;">شاهزاده فيروز ميرزا فرستاد نامه و پول را بملّا باقر که محلّ اعتمادش بود
</p>
<p style="direction:rtl;">سپرد و باو دستور داد که نامه و مبلغ را بدست خودش بشاهزاده بدهد
</p>
<p style="direction:rtl;">اسب مخصوص خود را هم بملّا باقر داد تا سوار شود. اين ملّا باقر شخصی
</p>
<p style="direction:rtl;">ص ٤٥٣
</p>
<p style="direction:rtl;">خموش گفتار و فصيح و مورد اطمينان حاکم بود ملّا باقر از راه غير
</p>
<p style="direction:rtl;">معمولی روان شد بعد از يک شبانه روز بمحلی موسوم به هذشتک رسيد در
</p>
<p style="direction:rtl;">آنجا قلعه ای بود که طايفه ای از فيوج و غربتی‌ها در اطراف آن قلعه منزل
</p>
<p style="direction:rtl;">کرده بودند و چادر زده بودند ملّا باقر دم يکی از چادرها پياده شد و با
</p>
<p style="direction:rtl;">شخصی بصحبت مشغول بود. در اين بين حاجی سيّد اسمعيل شيخ الاسلام
</p>
<p style="direction:rtl;">بوانات که از جناب وحيد اجازه گرفته بود برای کار مهمّی بقريهء خود برود
</p>
<p style="direction:rtl;">و فوراً به نيريز برگردد بهمان نقطه رسيد بعد از صرف غذا شيخ الاسلام
</p>
<p style="direction:rtl;">ديد اسبی مزيّْن و آراسته دم يکی از چادرها بسته است بعد از تحقيق فهميد
</p>
<p style="direction:rtl;">که اين اسب مال يکی از گماشتگان زين العابدين خان است که از نيريز
</p>
<p style="direction:rtl;">آمده بشيراز ميرود. حاج سيّد اسمعيل شيخ الاسلام که دارای شجاعت و
</p>
<p style="direction:rtl;">قوّت قلب بود جلو آمد و بر اسب سوار شد شمشير خود را کشيد آنگاه
</p>
<p style="direction:rtl;">بصاحب خيمه که با ملّا باقر حرف ميزد گفت اين شخص پست رذل را که از
</p>
<p style="direction:rtl;">حضرت صاحب الزّمان فرار کرده بگير دستهای او را ببند و بمن بده صاحب
</p>
<p style="direction:rtl;">خيمه و همراهانش که از حاج ملّا اسمعيل خيلی ترسيده بودند فوراً
</p>
<p style="direction:rtl;">ملّا باقر را گرفتند و دستهايش را با ريسمان بستند و سر ريسمان را بشيخ
</p>
<p style="direction:rtl;">الاسلام دادند شيخ الاسلام سر ريسمان اسير خود را گرفت و بجانب نيريز
</p>
<p style="direction:rtl;">عزيمت نمود و اسيرش از دنبال اسبش راه ميپيمود تا بقريهء رستاق
</p>
<p style="direction:rtl;">رسيدند شيخ الاسلام اسير را بحاجی اکبر کدخدا داد و باو تأکيد کرد که فوراً
</p>
<p style="direction:rtl;">او را نزد جناب وحيد ببرد.
</p>
<p style="direction:rtl;">چون ملّا باقر بحضور حضرت وحيد رسيد از مقصد او سؤال کردند و
</p>
<p style="direction:rtl;">پرسيدند برای چه کاری بشيراز ميرفتی ملّا باقر تفصيل وقايع را عرض
</p>
<p style="direction:rtl;">کرد جناب وحيد مايل بودند او را رها کنند ولی چون ملّا باقر آدم
</p>
<p style="direction:rtl;">بدرفتاری بود اصحاب جناب وحيد او را بقتل رسانيدند. زين العابدين خان
</p>
<p style="direction:rtl;">پشت سر هم از شيراز کمک ميخواست در مرتبهء اخير درخواست خود را
</p>
<p style="direction:rtl;">ص ٤٥٤
</p>
<p style="direction:rtl;">برای کمک با تأکيد شديد پيغام داد باين هم اکتفا نکرد چندين نفر از معتمدين
</p>
<p style="direction:rtl;">خود را با هدايا نزد شاهزاده بشيراز فرستاد که هر چه زودتر برای او کمک
</p>
<p style="direction:rtl;">بفرستند از طرف ديگر نامه ای چند بچند نفر از علماء و سادات معروف
</p>
<p style="direction:rtl;">شيراز فرستاد در آن نامه‌ها بجناب وحيد نسبت‌ها داد و خيلی مفصّل
</p>
<p style="direction:rtl;">شرح داد که وحيد در اين حدود سبب فتنه و آشوب گرديده، از شما خواهش
</p>
<p style="direction:rtl;">ميکنم برويد و شاهزاده را وادار کنيد تا کمک برای من بفرستد.
</p>
<p style="direction:rtl;">بالاخره شاهزاده عبد اللّه خان شجاع الملک را با فوج همدانی و
</p>
<p style="direction:rtl;">سيلا خوری و توپ و ساير لوازم بکمک زين العابدين خان بنيريز فرستاد
</p>
<p style="direction:rtl;">و دستور داد تا از نقاط مجاوره مانند اصطهبانات و ايزج و پنج معادن
</p>
<p style="direction:rtl;">و قطره و بشنه و دهچاه و مشکان و رستاق سرباز بگيرند بعلاوه شاهزاده
</p>
<p style="direction:rtl;">قبيلهء ويسبککريّه را فرمان داد که بکمک زين العابدين خان بروند.
</p>
<p style="direction:rtl;">باری جمعيّت بسيار و لشکر جرّاری غفلتاً قلعه را که جناب وحيد و
</p>
<p style="direction:rtl;">اصحابش در آن بودند محاصره کردند در اطراف قلعه دشمنان خندق‌ها
</p>
<p style="direction:rtl;">کندند و سنگرها بستند و پس از تهيّهء وسائل محصورين را گلوله باران
</p>
<p style="direction:rtl;">نمودند يکی از پيروان جناب وحيد که مأمور محافظت در قلعه بود و بر
</p>
<p style="direction:rtl;">اسب سوار بود اسبش هدف گلوله شد گلولهء ديگری برج روی در قلعه را
</p>
<p style="direction:rtl;">خراب کرد يکی از احبّا صاحب منصب توپخانه را هدف گلوله ساخت
</p>
<p style="direction:rtl;">و او را بقتل رسانيد در نتيجه صدای تفنگها خاموش شد و دشمنان
</p>
<p style="direction:rtl;">برگشتند در ميان خندق‌ها پنهان شدند در آن شب هيچيک از اصحاب و نيز
</p>
<p style="direction:rtl;">هيچيک از اعدا و دشمنان از پناهگاه خود بيرون نيامدند.
</p>
<p style="direction:rtl;">شب دوّم جناب وحيد غلامرضای يزدی را احضار فرمودند و باو دستور
</p>
<p style="direction:rtl;">دادند که با چهارده نفر از اصحاب از قلعه خارج شوند و دشمن را پراکنده
</p>
<p style="direction:rtl;">سازند اين چهارده نفر اغلب از اشخاص پير و کثير السّنّ بودند و هيچکدام
</p>
<p style="direction:rtl;">خيال نميکردند که بتوانند از عهدهء اين محاربهء شديد بيرون بيايند يکی از
</p>
<p style="direction:rtl;">ص ٤٥٥
</p>
<p style="direction:rtl;">آنها کفّاشی بود که نود سال داشت اين پير مرد دارای شجاعت و قوّتی بود
</p>
<p style="direction:rtl;">که در جوانها نظير آن ديده نميشد بقيّه نسبت باو جوانتر بودند ولی
</p>
<p style="direction:rtl;">هيچکدام در فنون جنگ سابقه نداشتند و لکن بقوّت ايمان هر مشکلی در
</p>
<p style="direction:rtl;">نظر آنان آسان بود سنّ و سال در نظر اينها مهم نبود زير اينها نفوسی
</p>
<p style="direction:rtl;">بودند که با استقامت شديدی باعلاء امر مبارک اقدام کرده بودند اين عدّه
</p>
<p style="direction:rtl;">مأمور بودند که بمجرّد خروج از قلعه همه با هم فرياد به اللّه اکبر بلند کنند
</p>
<p style="direction:rtl;">و بميان لشکر دشمن رو نهاده حمله نمايند حسب الامر اين جمع تفنگ
</p>
<p style="direction:rtl;">برداشته بر اسبها سوار شده و خود را مسلّح ساختند از قلعه بيرون آمدند
</p>
<p style="direction:rtl;">و بقلب لشکر حمله بردند بگلوله‌های توپ و تفنگ که مانند باران بر آنها
</p>
<p style="direction:rtl;">ميباريد اعتنائی نداشتند جنگ هشت ساعت ادامه داشت از شجاعت اين
</p>
<p style="direction:rtl;">پيروان دلباختهء امر الهی رؤسای لشکر دشمن حيران شدند از نيريز پشت
</p>
<p style="direction:rtl;">سر هم برای مساعدت اين عدّهء قليل که در مقابل دشمنان با کمال شجاعت
</p>
<p style="direction:rtl;">در آن مدّت طولانی پايداری نموده بودند کمک ميرسيد هر وقت که کار جنگ
</p>
<p style="direction:rtl;">و جدال بالا می‌گرفت زنهای نيريز از جميع جهات از بالای پشت بامها با
</p>
<p style="direction:rtl;">صدای بلند اصحاب را بشجاعت و اقدام تشويق مينمودند و از مشاهدهء
</p>
<p style="direction:rtl;">جانفشانی آنها هلهله ميکردند صدای زنها و صدای گلوله‌های توپ و فرياد
</p>
<p style="direction:rtl;">اللّه اکبر اصحاب در بين جنگ و جدال بهم آميخته ميشد و بر فرياد زنها و
</p>
<p style="direction:rtl;">استقامت مردها در مقابل هجوم اعدا ميافزود.
</p>
<p style="direction:rtl;">بالاخره لشکر دشمن شکست خورد اصحاب مظفّر و منصور بقلعه
</p>
<p style="direction:rtl;">مراجعت کردند و زخمی‌ها را با خود بقلعه بردند و قريب شصت نفر بقتل
</p>
<p style="direction:rtl;">رسيدند که اسامی بعضی از اينقرار است.
</p>
<p style="direction:rtl;">اوّل غلام رضای يزدی ( اين غير از آن غلام رضائی است که
</p>
<p style="direction:rtl;">رئيس لشکر اصحاب بود)
</p>
<p style="direction:rtl;">ص ٤٥٦
</p>
<p style="direction:rtl;">دوّم برادر غلام رضای يزدی
</p>
<p style="direction:rtl;">سوّم علی ( پسر خير اللّه )
</p>
<p style="direction:rtl;">چهارم خواجه حسين قنّاد ( پسر خواجه غنی )
</p>
<p style="direction:rtl;">پنجم اصغر پسر ملّا مهدی
</p>
<p style="direction:rtl;">ششم کربلائی عبد الکريم
</p>
<p style="direction:rtl;">هفتم حسين ( پسر مشهدی محمّد)
</p>
<p style="direction:rtl;">هشتم زين العابدين ( پسر مشهدی باقر صبّاغ )
</p>
<p style="direction:rtl;">نهم ملّا جعفر مْذَّهِب
</p>
<p style="direction:rtl;">دهم عبد اللّه ( پسر ملّا موسی )
</p>
<p style="direction:rtl;">يازدهم محمّد ( پسر مشهدی رجب آهنگر)
</p>
<p style="direction:rtl;">دوازدهم کربلائی حسن ( پسر کربلائی شمس الدّين ملکی دوز )
</p>
<p style="direction:rtl;">سيزدهم کربلائی ميرزا محمّد زارع
</p>
<p style="direction:rtl;">چهاردهم کربلائی باقر کفش دوز
</p>
<p style="direction:rtl;">پانزدهم ميرزا احمد ( پسر حسين کاشی ساز )
</p>
<p style="direction:rtl;">شانزدهم ملّا حسن پسر ملّا عبد اللّه
</p>
<p style="direction:rtl;">هفدهم مشهدی حاجی محمّد
</p>
<p style="direction:rtl;">هيجدهم ابو طالب ( پسر مير احمد نخود بريز )
</p>
<p style="direction:rtl;">نوزدهم اکبر ( پسر محمّد عاشور )
</p>
<p style="direction:rtl;">بيستم تقی يزدی
</p>
<p style="direction:rtl;">بيست و يکم ملّا علی ( پسر ملّا جعفر )
</p>
<p style="direction:rtl;">بيست و دوّم کربلائی ميرزا حسين
</p>
<p style="direction:rtl;">بيست و سوّم حسين خان ( پسر شريف )
</p>
<p style="direction:rtl;">بيست و چهارم کربلائی قربان
</p>
<p style="direction:rtl;">بيست و پنجم خواجه کاظم ( پسر خواجه علی )
</p>
<p style="direction:rtl;">ص ٤٥٧
</p>
<p style="direction:rtl;">بيست و ششم آقا ( پسر حاجی علی )
</p>
<p style="direction:rtl;">بيست و هفتم ميرزا نوراء ( پسر ميرزا معينا )
</p>
<p style="direction:rtl;">زين العابدين خان و يارانش که در اين مرتبه هم شکست خوردند يقين
</p>
<p style="direction:rtl;">کردند که از راه جنگ و جدال ممکن نيست اصحاب قلعه و ياران جناب وحيد
</p>
<p style="direction:rtl;">را از پا در آورند ناچار بفکر ديگر افتادند و مانند شاهزاده مهديقلی ميرزا
</p>
<p style="direction:rtl;">که در واقعهء قلعهء شيخ طبرسی چون از غلبه بر اصحاب عاجز شد بدامن
</p>
<p style="direction:rtl;">خدعه و فريب چنگ زد زين العابدين خان و يارانش هم در نظر گرفتند
</p>
<p style="direction:rtl;">بهمين وسيله متشبّث شوند و بسلاح مردمان ضعيف و عاجز متوسّل گردند
</p>
<p style="direction:rtl;">تا بتوانند حريف خود را از راه خدعه و مکر مغلوب سازند با آنکه زين
</p>
<p style="direction:rtl;">العابدين خان بجميع آن نواحی حکومت داشت و از شيراز هم برای او
</p>
<p style="direction:rtl;">مساعدت و کمک ميرسيد با اين همه از مغلوب ساختن جمعی از اصحاب که
</p>
<p style="direction:rtl;">در نظر او مشتی اشخاص ضعيف و بی خبر از فنون جنگ و جدال و غير
</p>
<p style="direction:rtl;">قابل توجّه بودند خود را عاجز و قاصر مشاهده کرد و اطمينان يافته بود که
</p>
<p style="direction:rtl;">در ميان قلعه بر خلاف انتظار وی مردان شجاع توانائی هستند که نميشود
</p>
<p style="direction:rtl;">آنها را مغلوب کرد و نه ميتوان با آنها در جنگ مقابله نمود حتّی باين معنی
</p>
<p style="direction:rtl;">رجال و همدستان زين العابدين خان هم اقرار و اعتراف داشتند چاره‌ای
</p>
<p style="direction:rtl;">جز اين نديدند که آن رجال پاک طينت خوش قلب يعنی اصحاب قلعه را
</p>
<p style="direction:rtl;">فريب بدهند باين معنی که بدروغ درخواست صلح و آشتی کنند و باين اسم
</p>
<p style="direction:rtl;">غفلتاً بر آنها بتازند. از اينجهت چند روز دست از هجوم و حمله کشيدند و
</p>
<p style="direction:rtl;">جنگ و جدال را موقوف کردند و نامهء مفصّلی باصحاب قلعه نگاشتند
</p>
<p style="direction:rtl;">خلاصهء آن نامه از اينقرار بود .
</p>
<p style="direction:rtl;">(ما تا کنون نميدانستيم که شما دارای ايمان هستيد و بحقيقت دين و
</p>
<p style="direction:rtl;">آئين شما پی نبرده بوديم خيال ميکرديم که هر يک از شما مخالف دين مبين
</p>
<p style="direction:rtl;">اسلام است و چنان ميپنداشتيم که حرمت قواعد اسلام را مراعات نميکنيد
</p>
<p style="direction:rtl;">ص ٤٥٨
</p>
<p style="direction:rtl;">از اينجهت بمخالفت شما قيام کرديم و ميخواستيم دين و آئين شما را از
</p>
<p style="direction:rtl;">بين ببريم در اين اواخر فهميديم که شما مقصود سياسی نداريد و هيچکدام
</p>
<p style="direction:rtl;">مايل نيستيد که بر خلاف قوانين دولت رفتار کنيد و از طرفی هم فهميديم
</p>
<p style="direction:rtl;">که دين و آئين شما با تعاليم و احکام اسلامی چندان مخالفتی ندارد فقط
</p>
<p style="direction:rtl;">عقيدهء شما اينست که ميگوئيد شخصی ظاهر شده که از طرف خدا باو
</p>
<p style="direction:rtl;">وحی ميرسد و بيانات او جميعاً راست و درست است و بر جميع مسلمين
</p>
<p style="direction:rtl;">واجب است که بحقانيّت او اعتراف کنند و بنصرت او قيام نمايند ولی ما
</p>
<p style="direction:rtl;">نميتوانيم بصدق اين ادّعای شما اقرار کنيم مگر اينکه چند نفر از شما از
</p>
<p style="direction:rtl;">قلعه خارج شوند و بلشکرگاه بيايند و با ما ملاقات کنند تا در مدّت چند
</p>
<p style="direction:rtl;">روز آنچه را ميگوئيد تحقيق کنيم و از روی يقين بصدق ادّعای شما اعتراف
</p>
<p style="direction:rtl;">نمائيم ما حاضريم از روی تحقيق آئين شما را بپذيريم زيرا ما دشمن حقّ
</p>
<p style="direction:rtl;">نيستيم و با حقّ و حقيقت مخالفتی نداريم همهء ما اقرار ميکنيم که رئيس
</p>
<p style="direction:rtl;">محبوب شما از بزرگترين دانشمندان و تواناترين علمای اسلام هستند
</p>
<p style="direction:rtl;">ايشان در نظر ما هادی و راهنما ميباشند برای اينکه بصدق گفتار ما
</p>
<p style="direction:rtl;">اطمينان پيدا کنيد اين قرآن مجيد را همهء ما مهر کرديم و برای شما
</p>
<p style="direction:rtl;">فرستاديم اگر شما در ادّعای خود صادق باشيد يا نباشيد قرآن مجيد بين ما
</p>
<p style="direction:rtl;">و شما حکم باشد و اگر ما بخواهيم که شما را فريب بدهيم مستوجب غضب
</p>
<p style="direction:rtl;">و خشم خدا و رسولش باشيم اگر شما دعوت مرا بپذيريد تمام لشکر ما از
</p>
<p style="direction:rtl;">تفرقه و هلاکت نجات خواهد يافت سوگند ياد ميکنيم که اگر بعد از تحقيق
</p>
<p style="direction:rtl;">صدق ادّعای شما برای ما ثابت شد با کمال شجاعت و خلوص با شما
</p>
<p style="direction:rtl;">همراهی خواهيم کرد آنوقت هر که را شما دوست بداريد ما هم دوست
</p>
<p style="direction:rtl;">خواهيم داشت و هر که را شما دشمن بداريد ما هم دشمن خواهيم داشت و
</p>
<p style="direction:rtl;">آنچه را پيشوای شما بفرمايد قسم ياد ميکنيم که اطاعت خواهيم کرد و بر
</p>
<p style="direction:rtl;">عکس اگر نتوانستيد صحّت ادّعای خود را ثابت کنيد ما بهيچوجه بشما
</p>
<p style="direction:rtl;">ص ٤٥٩
</p>
<p style="direction:rtl;">اذيّتی نخواهيم کرد شما سالم بقلعهء خود بر ميگرديد آنوقت جنگ را از سر
</p>
<p style="direction:rtl;">ميگيريم حال بيائيد دست از خونريزی برداريد و ابتدا با دلائل و براهين
</p>
<p style="direction:rtl;">صحّت ادّعای خود را برای ما ثابت کنيد).
</p>
<p style="direction:rtl;">مکتوب و قرآن را برای اصحاب فرستادند جناب وحيد قرآن را با
</p>
<p style="direction:rtl;">کمال احترام گرفتند و بوسيدند و فرمودند: " ساعت موعود و مقرّر که
</p>
<p style="direction:rtl;">برای ما تعيين شده رسيده است ما دعوت آنها را قبول ميکنيم تا آنها از
</p>
<p style="direction:rtl;">خدعه وفريب خود شرمسار و بپستی و حقارت راهی که در نظر گرفته‌اند
</p>
<p style="direction:rtl;">آگاه شوند بعد باصحاب فرمودند من کاملاً ميدانم که اينها راست نميگويند
</p>
<p style="direction:rtl;">ميخواهند ما را فريب بدهند و لکن بر خود واجب ميدانم که دعوت آنها را
</p>
<p style="direction:rtl;">قبول کنم و مرتبهء ديگر فرصت را غنيمت شمرده حقيقت امر الهی را برای
</p>
<p style="direction:rtl;">آنها واضح و آشکار سازم" بعد باصحاب فرمودند که تکاليف لازمهء خود را
</p>
<p style="direction:rtl;">انجام بدهند و بهيچ وجه بدشمنان اطمينان نکنند و باظهارات آنها فريفته
</p>
<p style="direction:rtl;">نشوند و تا دستور ثانی بجنگ و جدال اقدام ننمايند پس از اين کلمات با
</p>
<p style="direction:rtl;">اصحاب خويش وداع فرمودند و با پنج نفر از پيروان خود که از جمله ملّا
</p>
<p style="direction:rtl;">علی مْذَّهِب و حاجی سيّد عابد خيانتکار بود بلشکرگاه دشمن روی نهادند
</p>
<p style="direction:rtl;">زين العابدين خان و شجاع الملک و جميع امرا از جناب وحيد استقبال
</p>
<p style="direction:rtl;">کردند و ايشان را با کمال احترام بچادری که مخصوص ايشان زده بودند
</p>
<p style="direction:rtl;">وارد نمودند. جناب وحيد روی صندلی نشستند سايرين همه در مقابل ايشان
</p>
<p style="direction:rtl;">ايستاده بودند زين العابدين خان و شجاع الملک و يکنفر ديگر را جناب
</p>
<p style="direction:rtl;">وحيد اجازه فرمودند بنشينند بقيّه همانطور ايستادند بيانات حضرت وحيد
</p>
<p style="direction:rtl;">در قلوب حاضرين تأثير عجيبی کرد و بقدری مؤثّر بود که حتّی بسنگ هم
</p>
<p style="direction:rtl;">اثر ميکرد حضرت بهاءاللّه در سورة الصّبر ببيانات مؤثّرهء جناب وحيد
</p>
<p style="direction:rtl;">اشاره فرموده اند و مقاصد وحيد را در ضمن لوح مزبور تبيين فرموده‌اند
</p>
<p style="direction:rtl;">که تا ابد باقی و برقرار خواهد بود. از جمله جناب وحيد فرمودند:
</p>
<p style="direction:rtl;">ص ٤٦٠
</p>
<p style="direction:rtl;">" مولای من بمن وعده داده‌اند که در راه نصرت امرش شهيد خواهم شد.
</p>
<p style="direction:rtl;">مگر من از اولاد پغمبر شما نيستم چرا بمخالفت من قيام کرده‌ايد؟ چرا
</p>
<p style="direction:rtl;">ميخواهيد مرا بکشيد؟ بچه جهت مرا محکوم بقتل کرده‌ايد؟ چرا ملاحظهء
</p>
<p style="direction:rtl;">حسب شريف و شرف انتساب مرا بحضرت رسول اللّه نمی‌نمائيد و
</p>
<p style="direction:rtl;">مراعات احترام نميکنيد؟" آنهائی که حاضر بودند و بيانات جناب وحيد
</p>
<p style="direction:rtl;">را شنيدند از استماع عبارات مؤثّره و مشاهدهء وقار و جلال جناب وحيد
</p>
<p style="direction:rtl;">خيلی متأثّر شدند سه شب و سه روز از جناب وحيد پذيرائی کردند نهايت
</p>
<p style="direction:rtl;">احترام را نسبت بايشان مراعات مينمودند در نماز بجناب وحيد اقتدا
</p>
<p style="direction:rtl;">ميکردند و بمواعظ و نصايح ايشان گوش ميدادند ولی اينها همه در ظاهر
</p>
<p style="direction:rtl;">بود در باطن و نهان نقشه ميکشيدند که آن حضرت را بقتل برسانند و ساير
</p>
<p style="direction:rtl;">اصحاب را از بين ببرند ميدانستند که اگر قبل از از بين بردن اصحاب
</p>
<p style="direction:rtl;">بجناب وحيد اذيّتی وارد کنند خودشان را در خطر شديدی خواهند افکند
</p>
<p style="direction:rtl;">زيرا اصحاب قلعه آرام نخواهند گرفت از شجاعت و مهارت اصحاب قلعه و
</p>
<p style="direction:rtl;">از شورش و هيجان زنهای آنها خيلی ميترسيدند و يقين داشتند که با
</p>
<p style="direction:rtl;">همهء اين قوّت و قدرتيکه دارند نميتوانند جمعی از جوانها و پيرمردهائی را
</p>
<p style="direction:rtl;">که در قلعه هستند مغلوب کنند و جز از راه حيله و فريب قادر نيستند
</p>
<p style="direction:rtl;">بآنها دست يابند. زين العابدين خان پيوسته لشکريان خود را تحريض
</p>
<p style="direction:rtl;">ميکرد و آتش عداوت و کينهء اصحاب را که در قلوب آنها موجود بود دامن
</p>
<p style="direction:rtl;">ميزد زيرا ميدانست که بيانات جناب وحيد بی‌اثر نيست ممکن است با
</p>
<p style="direction:rtl;">فصاحت و سحر بيان خويش آنها را بطرف خود جلب نمايد و باطاعت
</p>
<p style="direction:rtl;">خويش وادار کند. بالاخره زين العابدين خان و همراهانش اينطور تصميم
</p>
<p style="direction:rtl;">گرفتند که از جناب وحيد درخواست نمايند با دست خود باصحاب قلعه
</p>
<p style="direction:rtl;">مکتوبی نوشته بفرستند باين مضمون که اختلاف بين ما و لشکريان دولتی
</p>
<p style="direction:rtl;">مرتفع شده و کار بصلح و مسالمت کشيده شد اگر خواسته باشيد ميتوانيد
</p>
<p style="direction:rtl;">ص ٤٦١
</p>
<p style="direction:rtl;">ص ٤٦٢
</p>
<p style="direction:rtl;">به لشکرگاه نزد من بيائيد و ميتوانيد بمنزلهای خود برگرديد. جناب وحيد هر
</p>
<p style="direction:rtl;">چند قلباً مايل نبودند که اين مطلب را قبول کنند ولی چون مجبور شدند
</p>
<p style="direction:rtl;">نامه ای بمضمون فوق برای اصحاب فرستادند و ضمناً نامهء ديگری هم
</p>
<p style="direction:rtl;">باصحاب نوشتند که مبادا فريب دشمنان را بخوريد از مکر دشمنان بر
</p>
<p style="direction:rtl;">حذر باشيد هر دو نامه را بحاجی سيّد عابد دادند و باو فرمودند نامهء اوّل
</p>
<p style="direction:rtl;">را که از راه اجبار نوشته‌ام پاره کن و نامهء ثانی را که دشمنان از آن
</p>
<p style="direction:rtl;">بی خبرند باصحاب بده و بآنها بگو که چند نفر از مردان شجاع شبانه از قلعه
</p>
<p style="direction:rtl;">خارج شوند و لشکر دشمن را پراکنده و متفرّق سازند.
</p>
<p style="direction:rtl;">حاجی سيّد عابد چون از خدمت جناب وحيد مرخّص شد راه خيانت
</p>
<p style="direction:rtl;">سپرده و يکسره نزد زين العابدين خان رفت و دستوری را که جناب وحيد
</p>
<p style="direction:rtl;">بوسيلهء او باصحاب داده بودند همه را برای زين العابدين خان نقل کرد
</p>
<p style="direction:rtl;">زين العابدين خان او را تشويق کرد و وادار نمود که نامهء اوّل را باصحاب
</p>
<p style="direction:rtl;">قلعه بدهد و بآنها از قول جناب وحيد بگويد که همه متفرّق شوند و گفت
</p>
<p style="direction:rtl;">اگر اين مأموريّت را خوب انجام دادی پاداش بسزائی خواهی داشت سيّد
</p>
<p style="direction:rtl;">خائن نامهء اوّل را باصحاب داد و بآنها گفت جناب وحيد همهء لشکريان را
</p>
<p style="direction:rtl;">بامر مبارک تبليغ فرمودند و تمام مجذوب امر مبارک شدند از اين جهت
</p>
<p style="direction:rtl;">شما ها از قلعه بيرون رفته بمنزلهای خود مراجعت کنيد اصحاب از شنيدن
</p>
<p style="direction:rtl;">اين پيغام در شکّ و ترديد افتادند از طرفی هم ميترسيدند که فرمان جناب
</p>
<p style="direction:rtl;">وحيد را مخالفت کنند ناچار با نهايت ترديد متفرّق شدند و مطابق نامهء
</p>
<p style="direction:rtl;">جناب وحيد اسلحه‌های خود را ريختند و بنيريز مراجعت کردند چون
</p>
<p style="direction:rtl;">زين العابدين خان ميدانست که قلعه بزودی تخليه خواهد شد يک فوج از
</p>
<p style="direction:rtl;">لشکر خود را مأمور کرد که بروند و نگذارند اصحاب از قلعه که خارج
</p>
<p style="direction:rtl;">ميشوند بشهر وارد شوند حضرات اصحاب که خود را در محاصرهء لشکر
</p>
<p style="direction:rtl;">ديدند نهايت کوشش را مينمودند که هجوم دشمن را جلوگيری کنند و
</p>
<p style="direction:rtl;">ص ٤٦٣
</p>
<p style="direction:rtl;">هر طور هست بزودی خود را بمسجد برسانند هنوز بعضی از اصحاب
</p>
<p style="direction:rtl;">اسلحه و تفنگ و بعضی چوب دستی همراه داشتند با استعمال اسلحه و
</p>
<p style="direction:rtl;">بضرب سنگ و چوب ميخواستند بشهر وارد بشوند و فرياد اللّه اکبر بلند
</p>
<p style="direction:rtl;">کردند هنگامهء اين مرتبه از مراتب سابقه شديد تر بود در نتيجهء اين زد و
</p>
<p style="direction:rtl;">خورد بعضی بشهادت رسيدند و بقيّه بمسجد جامع پناهنده شدند ولی
</p>
<p style="direction:rtl;">بيشتر مجروح و خسته بودند زيرا برای دشمنانشان پشت سر هم کمک
</p>
<p style="direction:rtl;">ميرسيد. ملّا حسن پسر ملّا محمّد علی که يکی از صاحب منصبان لشکر
</p>
<p style="direction:rtl;">زين العابدين خان بود خود را قبل از اصحاب ميان مسجد انداخت و در يکی از
</p>
<p style="direction:rtl;">مناره‌های مسجد پنهان شد و بانتظار ورود اصحاب نشست بمحض اينکه
</p>
<p style="direction:rtl;">اصحاب پراکنده و پريشان وارد مسجد شدند آنها را هدف گلوله قرار
</p>
<p style="direction:rtl;">ميداد ملّا حسين که يکی از اصحاب بود او را شناخت و با فرياد اللّه اکبر
</p>
<p style="direction:rtl;">بالای مناره رفت و آن صاحب منصب خائن را هدف گلوله ساخت مشارٌ اليه
</p>
<p style="direction:rtl;">مجروح شد و روی زمين افتاد چند نفر آمدند او را بجای امنی بردند تا
</p>
<p style="direction:rtl;">زخمش را مرهم بنهند اصحاب چون ديدند که پناهنده شدن بمسجد فايده
</p>
<p style="direction:rtl;">ندارد هر يک خود را در محلّی که ممکن بود پنهان ساختند و منتظر شدند
</p>
<p style="direction:rtl;">ببينند عاقبت کار جناب وحيد بکجا خواهد کشيد ميخواستند بفهمند که
</p>
<p style="direction:rtl;">آن حضرت کجاست تا آنچه را بفرمايد انجام دهند نميدانستند بر سر
</p>
<p style="direction:rtl;">آن حضرت چه آمده و ميترسيدند که دشمنان ايشانرا بقتل رسانيده باشند.
</p>
<p style="direction:rtl;">چون زين العابدين خان و همراهانش مطمئنّ شدند که اصحاب جناب
</p>
<p style="direction:rtl;">وحيد پراکنده و پريشان شده‌اند با هم مشورت کردند که چه بکنند و از چه
</p>
<p style="direction:rtl;">راهی سوگندی را که خورده‌اند مراعات نکنند و جناب وحيد را بقتل
</p>
<p style="direction:rtl;">برسانند زيرا مدّتها بود آرزوی قتل وحيد را داشتند ولی هر چه فکر
</p>
<p style="direction:rtl;">ميکردند که راهی پيدا کنند که بتوانند بآن وسيله سوگند خود را بشکنند
</p>
<p style="direction:rtl;">ممکن نشد ناگهان شخصی موسوم بعبّاسقلی خان که مردی ستمکار و سنگين
</p>
<p style="direction:rtl;">ص ٤٦٤
</p>
<p style="direction:rtl;">دل بود بزين العابدين خان و سايرين گفت اگر شما قسم خورده‌ايد
</p>
<p style="direction:rtl;">نميتوانيد سوگند خود را بشکنيد من که قسم نخورده‌ام و سوگند ياد
</p>
<p style="direction:rtl;">نکرده‌ام از اينجهت حاضرم کاری را که شما نميتوانيد بکنيد انجام بدهم
</p>
<p style="direction:rtl;">آنگاه با نهايت خشم و غضب گفت من حاضرم هر کس که مخالف دين اسلام
</p>
<p style="direction:rtl;">باشد او را بگيرم و بکشم آنگاه فرياد کرد و اشخاصی را که خويشاوندانشان
</p>
<p style="direction:rtl;">در جنگ کشته شده بودند دور خود جمع نمود تا جناب وحيد را بقتل
</p>
<p style="direction:rtl;">برسانند.
</p>
<p style="direction:rtl;">اوّل کسی که دعوت او را اجابت کرد ملّا رضا بود زيرا شيخ الاسلام
</p>
<p style="direction:rtl;">بوانات برادرش ملّا باقر را در بين راه شيراز دستگير کرده بود شخص
</p>
<p style="direction:rtl;">ديگری موسوم به صفر که برادرش شعبان در جنگ کشته شده بود نيز قدم
</p>
<p style="direction:rtl;">پيش نهاد آقاخان پسر علی اصغر خان نيز باين جمع پيوست زيرا پدرش
</p>
<p style="direction:rtl;">علی اصغر خان که برادر بزرگ زين العابدين خان بود در جنگ کشته شده
</p>
<p style="direction:rtl;">بود اين سه نفر دور عبّاس قلی خان را گرفتند و حاضر شدند که جناب
</p>
<p style="direction:rtl;">وحيد را بفرمان عبّاس قلی خان بقتل برسانند نزد جناب وحيد رفتند
</p>
<p style="direction:rtl;">عمّامهء ايشانرا از سرشان برداشته و بگردن آن بزرگوار بپيچيدند
</p>
<p style="direction:rtl;">آنگاه ايشانرا باسب بستند و بآن کيفيّت در جميع کوچه و بازارها
</p>
<p style="direction:rtl;">گرداندند مردم از مشاهدهء اين واقعه گرفتاری حضرت امام حسين عليه
</p>
<p style="direction:rtl;">السّلام را بياد آوردند که چگونه آن بزرگوار بدن مطهرش از ظلم دشمنان
</p>
<p style="direction:rtl;">پايمال سم ستوران گشت زنهای نيريز دور جناب وحيد جمع شدند و از
</p>
<p style="direction:rtl;">حصول غلبه و نصرت لشکر دشمن و گرفتاری آن حضرت در دست دشمنان
</p>
<p style="direction:rtl;">خونخوار اظهار فرح و سرور ميکردند همانطورکه دور ايشانرا گرفته
</p>
<p style="direction:rtl;">بودند با صدای طبل و دايرهء زنها ميرقصيدند و جناب وحيد را مسخره و
</p>
<p style="direction:rtl;">استهزاء ميکردند حضرت وحيد در آن حين بياناتی ميفرمودند شبيه
</p>
<p style="direction:rtl;">به ‌بيانات حضرت سيّد الشّهداء عليه السّلام که در هنگام گرفتاری در چنگال
</p>
<p style="direction:rtl;">ص ٤٦٥
</p>
<p style="direction:rtl;">ص ٤٦٦
</p>
<p style="direction:rtl;">دشمنان ميفرمود از جمله سخنان جناب وحيد اين بود که ميفرمود:" ای
</p>
<p style="direction:rtl;">محبوب من تو ميدانی که من در راه محبّت تو از جهان گذشتم و بر تو
</p>
<p style="direction:rtl;">توکّل کردم با کمال بی‌صبری آرزو دارم که بساحت قدس تو مشرّف شوم
</p>
<p style="direction:rtl;">زيرا من جمال و رخسار خداوندی ترا زيارت کرده‌ام خدايا تو بينا و آگاهی
</p>
<p style="direction:rtl;">که اين شخص خونخوار شرير با من چگونه رفتار کرد من هيچوقت بميل او
</p>
<p style="direction:rtl;">رفتار نکردم و هر گز بيعت نخواهم نمود. دوران حيات جناب وحيد که
</p>
<p style="direction:rtl;">سر بسر با شرافت و شجاعت آميخته بود بدينگونه بپايان رسيد حقيقتاً
</p>
<p style="direction:rtl;">دورهء حيات تابناکی که مملوّ از حوادث باشد و بوسعت علم و بلند نظری و
</p>
<p style="direction:rtl;">همّت کامل و فداکاری بيمثل و نظير ممتاز باشد سزاوار است که
</p>
<p style="direction:rtl;">باينگونه تاج شهادتی مکلّل و مزيّن گردد.
</p>
<p style="direction:rtl;">چون آن بزرگوار بشهادت رسيد پيروان و دوستداران آن حضرت
</p>
<p style="direction:rtl;">ببلای شديد مبتلا گشتند پنجهزار نفر مأمور شدند که پيروان حضرت
</p>
<p style="direction:rtl;">را اعم از زن و مرد و اطفال دستگير کنند اين عدّهء خونخوار مردم را
</p>
<p style="direction:rtl;">ميگرفتند و بزنجير ميکشيدند و اذيّت بسيار ميکردند و آخر کار بقتل
</p>
<p style="direction:rtl;">ميرساندند نسبت بزنها و اطفال طوری رفتار کردند که قلم از وصفش
</p>
<p style="direction:rtl;">عاجز است املاک همه را مصادره کردند خانهء همه را غارت کردند منزلشان
</p>
<p style="direction:rtl;">را ويران نمودند قلعه خواجه را خراب و با خاک يکسان نمودند عدّه‌ای از
</p>
<p style="direction:rtl;">مردان را بشيراز فرستادند همهء آنها مغلول بودند در شيراز همه را بقتل
</p>
<p style="direction:rtl;">رساندند و بشديدترين وضعی بحياتشان خاتمه دادند زين العابدين خان چند
</p>
<p style="direction:rtl;">نفر از آنها را که ممکن بود پولی از آنها بگيرد پيش خود نگاهداشت و در
</p>
<p style="direction:rtl;">سردابهای تاريک زير زمينی محبوس ساخت پس از آنکه مقدار زيادی از
</p>
<p style="direction:rtl;">هر يک پول گرفت آنها را بدست مير غضب‌ها سپرد تا بانواع و اقسام باذيّت و
</p>
<p style="direction:rtl;">آزارشان پردازند مير غضب‌ها آنها را در ميان کوچه ها و بازارهای نيريز
</p>
<p style="direction:rtl;">ميبردند و هر چه ميتوانستند آنها را اذيّت ميکردند و بقيّهء دارائی آنها را
</p>
<p style="direction:rtl;">ص ٤٦٧
</p>
<p style="direction:rtl;">ميگرفتند و آخر کار آنان را بقتل ميرساندند بعضی را با آتش داغ ميکردند
</p>
<p style="direction:rtl;">ناخن‌های آنها را ميکندند تازيانه‌شان ميزدند، مهارشان ميکردند دست
</p>
<p style="direction:rtl;">و پای آنها را ميخ ميکوبيدند و با اين حالت در وسط بازار نگاهشان
</p>
<p style="direction:rtl;">ميداشتند تا مردم آنها را تمسخر و استهزا کنند.
</p>
<p style="direction:rtl;">از جملهء اين نفوس که رنج بسيار ديد جناب سيّد جعفر يزدی بود
</p>
<p style="direction:rtl;">مشارٌ اليه در اوائل حال نزد همهء مردم محترم بود حتّی زين العابدين خان
</p>
<p style="direction:rtl;">او را هميشه بر خود مقدّم ميداشت و نسبت باو احترام بسيار ميکرد
</p>
<p style="direction:rtl;">وقتيکه گرفتار شد زين العابدين خان حکم کرد عمّامهء او را که نشانهء
</p>
<p style="direction:rtl;">سيادت بود از سرش برداشته پايمال ساختند و بعد در آتش انداختند و او را
</p>
<p style="direction:rtl;">بدون علامت سيادت در مقابل جمعيّت می‌بردند مردم باستهزا و دشنام
</p>
<p style="direction:rtl;">می‌پرداختند.
</p>
<p style="direction:rtl;">ص ٤٦٨
</p>
<p style="direction:rtl;">از جملهء اين نفوس حاجی محمّد تقی بود اين شخص در ميان مردم
</p>
<p style="direction:rtl;">بامانت و انصاف و عدالت معروف بود اگر در نزد حکّام شرع شهادتی ميداد
</p>
<p style="direction:rtl;">يا قضاوتی ميکرد همه قبول داشتند بالای حرف او کسی حرفی نميزد اين
</p>
<p style="direction:rtl;">بزرگوار را در شدّت سرمای زمستان برهنه کردند و در ميان حوض آب
</p>
<p style="direction:rtl;">انداختند و تازيانه ببدنش زدند. جناب سيّد جعفر و شيخ عبد العلی پدر زن
</p>
<p style="direction:rtl;">جناب وحيد که بزرگترين علمای نيريز و از مشاهير حکّام شرع بود و
</p>
<p style="direction:rtl;">همچنين جناب سيّد حسين که از اعيان نيريز بود گرفتار اعدا شدند اينها
</p>
<p style="direction:rtl;">در حين گرفتاری که از شدّت سرما ميلرزيدند مورد اذيّت و آزار مردم
</p>
<p style="direction:rtl;">قرار گرفته بودند جمعی از اشخاص فقير و بی‌بضاعت را اجير کرده بودند
</p>
<p style="direction:rtl;">که بروند و آن نفوس مقدّسه را اذيّت کنند و آزار برسانند و در مقابل
</p>
<p style="direction:rtl;">پولی بگيرند بعضی از پست فطرتان باين عمل راضی شدند ولی بعضی
</p>
<p style="direction:rtl;">ديگر با آنکه فقير و بی‌بضاعت بودند وقتی از کيفيّت حال با خبر شدند
</p>
<p style="direction:rtl;">چشم از پول پوشيدند و بچنان کاری اقدام نکردند و لسان بسبّ و لعن
</p>
<p style="direction:rtl;">نسبت باشخاصی که سبب اينگونه اعمال شده بودند گشودند.
</p>
<p style="direction:rtl;">شهادت جناب وحيد در روز هيجدهم ماه شعبان سال ١٢٦٦ هجری
</p>
<p style="direction:rtl;">اتّفاق افتاد ده روز بعد از اين واقعه حضرت اعلی در تبريز بشهادت
</p>
<p style="direction:rtl;">رسيدند.
</p>
<p style="direction:rtl;">ص ٤٦٩
</p>
<p style="direction:rtl;">فصل بيست و سوّم
</p>
<p style="direction:rtl;">شهادت حضرت باب
</p>
<p style="direction:rtl;">داستان واقعهء نيريز در سراسر مملکت منتشر شد هر کس می‌شنيد
</p>
<p style="direction:rtl;">با خوف و تعجّب همدم ميگشت زمامداران امور کشور متحيّر بودند چه
</p>
<p style="direction:rtl;">بکنند يأس و نااميدی بر آنها مسلّط شده بود صدر اعظم ناصر الدّين شاه،
</p>
<p style="direction:rtl;">امير نظام از مشاهدهء وقوع اين وقايع پی در پی و قوّت ايمان اصحاب باب
</p>
<p style="direction:rtl;">به بيم و هراس دچار شده بود اگر چه در هر واقعه ای غلبه با قوای دولتی بود و
</p>
<p style="direction:rtl;">ملّا حسين و وحيد در مازندران و نيريز بدست لشکريان دولت بقتل رسيده
</p>
<p style="direction:rtl;">بودند لکن در نظر زمامداران امور که در طهران بمکر و خدعه اشتغال
</p>
<p style="direction:rtl;">ص ٤٧٠
</p>
<p style="direction:rtl;">داشتند هنوز سبب اصلی اين وقايع معلوم نشده بود و کسی که اين شجاعت
</p>
<p style="direction:rtl;">بی‌مانند را در قلوب پيروان خود ايجاد ميکرد از بين نرفته بود زيرا افراد
</p>
<p style="direction:rtl;">مؤمنين که در هر گوشه و کنار بودند اوامر مولای محبوب خود را که در
</p>
<p style="direction:rtl;">حبس آذربايجان بود اطاعت ميکردند هنوز امر مبارک از بين نرفته بود و
</p>
<p style="direction:rtl;">شکستی بمرکز اصلی وارد نيامده بود بلکه ممانعت مخالفين سبب اشتعال
</p>
<p style="direction:rtl;">نار محبّت و اخلاص پيروان امر جديد شده و پيشرفتش بيش از پيش
</p>
<p style="direction:rtl;">گشته بود و تعلّق پيروان حضرت باب بآن بزرگوار زيادتر گرديده بود
</p>
<p style="direction:rtl;">گذشته از اينها کسی که روح شجاعت و ايمان را در پيروانش تقويت
</p>
<p style="direction:rtl;">ميکرد هنوز زنده بود و با آنکه يار و ياوری نداشت يک تنه نفوذ بی‌نهايتی
</p>
<p style="direction:rtl;">از خويش ابراز مينمود اقدامات مستمرّهء دولت نميتوانست از اين
</p>
<p style="direction:rtl;">امواج شديد که بر بلاد مستولی شده بود جلو گيری کند رئيس الوزرای
</p>
<p style="direction:rtl;">ناصر الدّين شاه چنين خيال ميکرد که تا حضرت باب در جهان باشد اين آتش
</p>
<p style="direction:rtl;">خاموش شدنی نيست زيرا سيّد باب در حقيقت قوّهء محرکه ای بود اين قوّهء
</p>
<p style="direction:rtl;">محرّکه اگر از بين ميرفت امير نظام خيال ميکرد که پس از آن آتش خاموش
</p>
<p style="direction:rtl;">خواهد شد و آن نور منطفی خواهد گشت اين فکری بود که رئيس الوزرای
</p>
<p style="direction:rtl;">ناصر الدّين شاه ميکرد از اينجهت وزير نادان چنين پنداشت که بهترين
</p>
<p style="direction:rtl;">وسيله برای خلاصی مملکت از اين حوادث و وقايع همانا کشتن سيّد باب
</p>
<p style="direction:rtl;">است لذا مشاورين خود را دعوت کرده فکر خويش را با آنها در ميان نهاد
</p>
<p style="direction:rtl;">و تصميم خود را شرح داد و بآنها گفت ببينيد سيّد علی محمّد باب چه
</p>
<p style="direction:rtl;">هنگامه ای بپا کرده چطور قلوب مردم را مسخّر ساخته من معتقدم که فتنه
</p>
<p style="direction:rtl;">و آشوب مملکت بواسطهء قتل سيّد باب تسکين خواهد يافت ببينيد چقدر از
</p>
<p style="direction:rtl;">سربازهای ما در واقعهء شيخ طبرسی کشته شد چقدر زحمت کشيديم تا
</p>
<p style="direction:rtl;">فتنهء مازندران را خاموش کرديم ناگهان شعله ای که در مازندران خاموش
</p>
<p style="direction:rtl;">شده بود از خطّهء فارس زبانه کشيد و فتنهء ديگری بر پا خاست مردم ببلا
</p>
<p style="direction:rtl;">ص ٤٧١
</p>
<p style="direction:rtl;">و عذاب سختی مبتلا شدند هنوز شعلهء جنوب را خاموش نساخته‌ايم که
</p>
<p style="direction:rtl;">اينک از شمال آتش فتنه زبانه کشيده و زنجان و اطرافش را فرا گرفته
</p>
<p style="direction:rtl;">درست فکر کنيد هر علاجی بنظرتان ميرسد برای دفع اين مرض بمن
</p>
<p style="direction:rtl;">بگوئيد يگانه مقصود من اينست که فتنه و فساد از مملکت ايران بر افتد و
</p>
<p style="direction:rtl;">امنيّت و آرامش حصول پذيرد هيچيک از حاضرين جوابی بصدر اعظم
</p>
<p style="direction:rtl;">ندادند فقط ميرزا آقاخان نوری وزير جنگ بصدر اعظم گفت اگر بعضی از
</p>
<p style="direction:rtl;">شورش طلبان در گوشه و کنار مرتکب کارهائی شده‌اند و فتنه و فسادی
</p>
<p style="direction:rtl;">بر پا کرده‌اند بسيّد باب چه ربطی دارد؟ من خيال ميکنم کشتن سيّدی که
</p>
<p style="direction:rtl;">گرفتار و محبوس است ظلمی ظاهر و ستمی آشکار است مرحوم محمّد شاه
</p>
<p style="direction:rtl;">هيچوقت بسخنان دشمنان سيّد باب گوش نميداد و هر کس از سيّد باب
</p>
<p style="direction:rtl;">بدگوئی ميکرد محمّد شاه اعتنائی نميکرد امير نظام از جواب وزير جنگ
</p>
<p style="direction:rtl;">اوقاتش تلخ شد و گفت اين حرفها با حالت امروزی ما مناسبتی ندارد
</p>
<p style="direction:rtl;">امروز مصالح حکومت در خطر است نبايد گذاشت اين انقلابات پی در پی
</p>
<p style="direction:rtl;">حاصل شود مگر کشته شدن حضرت امام حسين بواسطهء چه بود غير از اين
</p>
<p style="direction:rtl;">بود که برای حفظ مصالح مملکت بود آنهائی که حضرت امام حسين را شهيد
</p>
<p style="direction:rtl;">کردند نفوسی بودند که بچشم خود ديده بودند آن بزرگوار در نظر جدّش
</p>
<p style="direction:rtl;">رسول اللّه چه مقامی داشت و تا چه اندازه پيغمبر اکرم نسبت بآنحضرت
</p>
<p style="direction:rtl;">اظهار محبّت ميفرمود معذلک وقتيکه مسئلهء حفظ مصالح ملک و دولت
</p>
<p style="direction:rtl;">بميان آمد چشم از همهء مقامات و احترامات آن حضرت پوشيدند و بکشتنش
</p>
<p style="direction:rtl;">اقدام کردند حالا هم همانطور است ما تا سيّد باب را از بين نبريم
</p>
<p style="direction:rtl;">نميتوانيم اين فتنه و فساد را خاموش کنيم و بمقصود خويش که صلح و
</p>
<p style="direction:rtl;">آرامش است نائل شويم.
</p>
<p style="direction:rtl;">آنگاه امير نظام بدون آنکه اعتنائی بنصيحت وزير جنگ بنمايد
</p>
<p style="direction:rtl;">بحاکم آذربايجان نوّاب حمزه ميرزا فرمان داد که حضرت باب را به تبريز
</p>
<p style="direction:rtl;">ص ٤٧٢
</p>
<p style="direction:rtl;">احضار نمايد ولی بشاهزاده اظهار نکرد که از آوردن حضرت باب به تبريز
</p>
<p style="direction:rtl;">چه منظوری دارد حمزه ميرزا شخصی بود بی‌نهايت خوش رفتار و رقيق
</p>
<p style="direction:rtl;">القلب وقتيکه فرمان امير نظام باو رسيد خيال کرد که مقصود از آوردن
</p>
<p style="direction:rtl;">حضرت باب به تبريز آنست که آن بزرگوار را از حبس خلاص کنند و بمحلّ
</p>
<p style="direction:rtl;">و منزلشان برگردانند از اينجهت فرمان امير نظام را اجرا کرد و شخص
</p>
<p style="direction:rtl;">طرف اعتمادی را با مأمورين چند فرستاد تا حضرت اعلی را از محبس
</p>
<p style="direction:rtl;">چهريق بتبريز بياورند و به مأمورين سفارش کرد که آن حضرت را از هر
</p>
<p style="direction:rtl;">جهت مورد احترام قرار بدهند.
</p>
<p style="direction:rtl;">چهل روز پيش از آنکه مأمورين مزبور بچهريق وارد شوند حضرت
</p>
<p style="direction:rtl;">باب جميع الواح و نوشتجات خود را جمع آوری فرمودند و همه را بضميمهء
</p>
<p style="direction:rtl;">قلمدان و انگشتر های عقيق و مهرهای خود را در جعبه ای نهادند و بملّا باقر
</p>
<p style="direction:rtl;">حرف حيّ دادند و بضميمهء نامه ای بعنوان ميرزا احمد کاتب که کليد جعبه را
</p>
<p style="direction:rtl;">هم در آن نامه گذاشته بودند بملّا باقر سپردند و فرمودند اين امانتها را
</p>
<p style="direction:rtl;">درست نگاهداری کن آنچه در اين جعبه قرار داده‌ام اشياء مقدّس و نفيسی
</p>
<p style="direction:rtl;">هستند غير از ميرزا احمد نبايد کسی از محتويّات اين جعبه اطّلاع پيدا
</p>
<p style="direction:rtl;">کند بايد بروی اين امانت را بميرزا احمد برسانی ملّا باقر فوراً براه افتاد
</p>
<p style="direction:rtl;">و بعد از هيجده روز بقزوين رسيد در آنجا دانست که ميرزا احمد از قزوين
</p>
<p style="direction:rtl;">بجانب قم مسافرت کرده ملّا باقر بطرف قم رهسپار گشت و در نيمهء ماه
</p>
<p style="direction:rtl;">شعبان وارد شد من در آن ايّام با صادق تبريزی در شهر قم بودم منزل من با
</p>
<p style="direction:rtl;">ميرزا احمد در محلّهء باغ پنبه قم بود هر دو با هم در يک منزل بوديم صادق
</p>
<p style="direction:rtl;">تبريزی را ميرزا احمد بزرند فرستادند که مرا با خودش بقم برگرداند من از
</p>
<p style="direction:rtl;">زرند بقم آمدم و چنانچه گفته شد با ميرزا احمد هم منزل شدم شيخ عظيم
</p>
<p style="direction:rtl;">و سيّد اسمعيل و عدّهء بسياری از احباب در آن ايّام در شهر قم بسر ميبردند
</p>
<p style="direction:rtl;">وقتيکه ملّا باقر وارد قم شد و امانت را بميرزا احمد تسليم کرد
</p>
<p style="direction:rtl;">ص ٤٧٣
</p>
<p style="direction:rtl;">ص ٤٧٤
</p>
<p style="direction:rtl;">شيخ عظيم از ميرزا احمد درخواست نمود که جعبه را بگشايد ميرزا احمد هم
</p>
<p style="direction:rtl;">بر حسب در خواست عظيم جعبه را باز کرد اشيائی که در ميان جعبه بود
</p>
<p style="direction:rtl;">همه را زيارت کرديم محتويّات جعبه ورقه ای بود که ما را بخود جلب کرد
</p>
<p style="direction:rtl;">اين ورقه لوله کاغذ آبی بود و جنس آن از بهترين انواع کاغذها و
</p>
<p style="direction:rtl;">لطيف‌ترين اقسام آن بود حضرت باب با خطّ شکسته بهيئت هيکل انسان قريب
</p>
<p style="direction:rtl;">پانصد اشتقاق از کلمهء بهاء مرقوم فرموده بودند و آن را ملفوف ساخته
</p>
<p style="direction:rtl;">بودند که در نهايت نظافت و ظرافت محفوظ مانده بود انسان که اوّل
</p>
<p style="direction:rtl;">چشمش بآن ورقه ميافتاد خيال ميکرد چاپی است خطّی نيست با خطّ خيلی
</p>
<p style="direction:rtl;">ريز نوشته شده بود و از دور چنان بنظر ميرسيد که مرکّب روی کاغذ
</p>
<p style="direction:rtl;">ماليده‌اند ما خيلی از مشاهدهء اين ورقه تعجّب کرديم زيرا هيچ کاتبی
</p>
<p style="direction:rtl;">نمی‌توانست مانند آن ورقه بنگارد ورقه را بميرزا احمد برگردانديم آنرا در
</p>
<p style="direction:rtl;">جعبه نهاد و همانروز از قم بطهران عزيمت نمود وقتيکه ميخواست برود
</p>
<p style="direction:rtl;">بما گفت از مطالب مراسلهء حضرت اعلی آنچه را ميتوانم بشما بگويم
</p>
<p style="direction:rtl;">اينست که فرموده‌اند اين امانت را در طهران بدست جناب بهاء بدهم آنگاه
</p>
<p style="direction:rtl;">بمن گفت فوراً بزرند مراجعت کن زيرا پدرت با نهايت بی‌صبری منتظر
</p>
<p style="direction:rtl;">ورود تو ميباشد.
</p>
<p style="direction:rtl;">باری آن مأمور در کمال ادب و احترام طلعت اعلی را از چهريق حرکت
</p>
<p style="direction:rtl;">داده وارد تبريز بلاانگيز گردانيد و حمزه ميرزا در محلّ يکی از مقرّبان
</p>
<p style="direction:rtl;">خود ايشانرا وارد گردانيد و امر نمود که بکمال احترام با ايشان حرکت
</p>
<p style="direction:rtl;">نمايند. تا بعد از سه روز از ورودشان فرمان ديگر از امير باسم نوّاب حمزه
</p>
<p style="direction:rtl;">ميرزا رسيد که محض ورود فرمان سيّد باب را با مريدانی که اصرار
</p>
<p style="direction:rtl;">بارادتش دارند بدار زن و فوج ارامنهء اروميّه را که سرتيپشان سام خان
</p>
<p style="direction:rtl;">است فرمان داده در سربازخانهء ميان شهر تير بارانش نمايند. چون نوّاب
</p>
<p style="direction:rtl;">حمزه ميرزا بر ما فی الضّمير امير مطّلع گرديد بحامل فرمان که برادر
</p>
<p style="direction:rtl;">ص ٤٧٥
</p>
<p style="direction:rtl;">امير، ميرزا حسن خان وزير نظام بود گفت امير بايد بمن خدمتهای بزرگ
</p>
<p style="direction:rtl;">رجوع نمايد مانند محاربهء با روم و روس و اينگونه کارها را که شغل
</p>
<p style="direction:rtl;">اوباش است باهلش رجوع کند من نه ابن زيادم و نه ابن سعد که فرزند
</p>
<p style="direction:rtl;">رسول خدا را بدون جرم بقتل برسانم. ميرزا حسن خان مذکور هم آنچه از
</p>
<p style="direction:rtl;">نوّاب حمزه ميرزا شنيده بود برای برادرش ميرزا تقيخان امير کبير
</p>
<p style="direction:rtl;">نوشت او هم بتعجيل جواب فرستاد و فرمان ديگر داد که خودت مباشر اين
</p>
<p style="direction:rtl;">کار شو، بهمان نوع که در فرمان سابق بود عمل کن و بماه رمضان داخل
</p>
<p style="direction:rtl;">نشده ما را از اين خيال آسوده کن تا با دل درست، در ماه رمضان روزه
</p>
<p style="direction:rtl;">بگيريم. ميرزا حسن خان فرمان تازه را برد که بنوّاب حمزه ميرزا نشان
</p>
<p style="direction:rtl;">بدهد دربان نگذاشت و گفت سرکار شاهزاده ناخوش احوال اند و
</p>
<p style="direction:rtl;">فرموده‌اند احدی را بخدمتشان راه ندهيم لذا ميرزا حسن خان، فرّاشباشی
</p>
<p style="direction:rtl;">خود را فرستاد که برو و سيّد باب را با هر کس که با اوست بسربازخانهء
</p>
<p style="direction:rtl;">بزرگی که در ميان شهر است بياور در يکی از حجره‌های آن منزل ده و
</p>
<p style="direction:rtl;">بسربازهای فوج ارامنهء سامخان بگو که ده نفر بر در آن حجره چاتمه زنند
</p>
<p style="direction:rtl;">و در سر ساعت عوض شوند تا فردا صبح. فرّاشباشی نيز بحکم او عمل نمود
</p>
<p style="direction:rtl;">و طلعت اعلی را بدون عمّامه و شال کمر که علامت سيادت بود با جناب
</p>
<p style="direction:rtl;">آقا سيّد حسين حرکت داد از اجتماع ناس رستخيز عظيم در آنروز بر پا شد
</p>
<p style="direction:rtl;">تا بنزديک سربازخانه رسيدند بغتةً جناب ميرزا محمّد علی زنوزی سر و پا
</p>
<p style="direction:rtl;">برهنه، دوان دوان خود را بايشان رسانيد و سر بقدوم مبارک نهاد و
</p>
<p style="direction:rtl;">دامنشان را گرفت که مرا از خود جدا نفرمائيد فرمودند تو با ما هستی تا
</p>
<p style="direction:rtl;">فردا چه مقدّر شود و دو نفر ديگر هم اظهار خضوع نمودند آنها را نيز گرفتند
</p>
<p style="direction:rtl;">و هر چهار را با آن منبع عظمت و وقار در حجره ای از حجرات سربازخانه
</p>
<p style="direction:rtl;">منزل دادند و فوج ارامنه را بکشيک و نگهبانی آن حجره مأمور گردانيدند
</p>
<p style="direction:rtl;">و در آنشب از قراريکه جناب آقا سيّد حسين تقرير نموده بودند سروری در
</p>
<p style="direction:rtl;">ص ٤٧٦
</p>
<p style="direction:rtl;">طلعت اعلی بوده که در هيچ وقتی از اوقات نبوده با حاضرين محضرشان
</p>
<p style="direction:rtl;">فرمايشات ميفرمودند و در نهايت بهجت و بشاشت صحبت ميداشتند از
</p>
<p style="direction:rtl;">جمله ميفرمودند شکّی نيست که فردا امر به قتل خواهند نمود اگر از دست
</p>
<p style="direction:rtl;">شما ها باشد بهتر است و گواراتر يکی از شماها برخيزد و بحيات من خاتمه
</p>
<p style="direction:rtl;">دهد همگی گريستيم و از اين عمل و تصوّر چنين امری که با دست خود
</p>
<p style="direction:rtl;">بحيات نفس چنان ذات مقدّسی خاتمه دهيم تحاشی نموده سکوت اختيار
</p>
<p style="direction:rtl;">کرديم ميرزا محمّد علی زنوزی برخاست و عرض کرد بهر نحو که بفرمائيد
</p>
<p style="direction:rtl;">عمل مينمايم طلعت اعلی در اثنای اينکه ما دست ميرزا محمّد علی را گرفتيم
</p>
<p style="direction:rtl;">و ممانعت نموديم فرمودند" همين جوان که قيام باجابت ارادهء من نموده با
</p>
<p style="direction:rtl;">من شهيد خواهد شد و من او را اختيار نمودم تا در وصول باين تاج افتخار
</p>
<p style="direction:rtl;">با من سهيم گردد. " و چون صبح شد ميرزا حسن خان، فرّاشباشی خود را
</p>
<p style="direction:rtl;">فرستاد که ايشان را بخانه‌های مجتهدين برند و از آنها حکم قتل بگيرند و
</p>
<p style="direction:rtl;">چون عازم شدند آقا سيّد حسين معروض داشت که تکليف من چيست فرمودند
</p>
<p style="direction:rtl;">بهتر اينست تو اقرار نکنی و کشته نشوی تا بعضی امور را که جز تو
</p>
<p style="direction:rtl;">احدی مطّلع نيست در وقت خود باهلش اظهار داری.
</p>
<p style="direction:rtl;">طلعت اعلی با جناب سيّد حسين بنجوی مشغول بيانات بودند که
</p>
<p style="direction:rtl;">فرّاشباشی آمد دست آقا سيّد حسين را کشيده، بدست يک فرّاش داده گفت
</p>
<p style="direction:rtl;">امروز روز نجوی نيست طلعت اعلی فرمودند که تا من اين صحبتها را که
</p>
<p style="direction:rtl;">با او ميداشتم تمام نکنم اگر جميع عالم با تير و شمشير بر من حمله نمايند
</p>
<p style="direction:rtl;">موئی از سر من کم نخواهد شد فرّاشباشی متحيّر شده جوابی نداد پس امر
</p>
<p style="direction:rtl;">نمود آقا سيّد حسين بدنبال او برود.
</p>
<p style="direction:rtl;">همينکه جناب ميرزا محمّد علی را پيش مجتهدين بردند مردم بسيار
</p>
<p style="direction:rtl;">اصرار داشتند که بزبان او بگذارند کلمه ئی را که سبب استخلاصش باشد
</p>
<p style="direction:rtl;">بجهت مراعات آقا سيّد علی زنوزی که زوج والده ‌شان بود و او فرياد ميزد
</p>
<p style="direction:rtl;">ص ٤٧٧
</p>
<p style="direction:rtl;">و ميگفت دين من آن حضرت است و ايمان من اوست بهشت من اوست کوثر
</p>
<p style="direction:rtl;">و جنّت من اوست ملّا محمّد ممقانی بايشان گفت اين حرفها دالّ بر جنون
</p>
<p style="direction:rtl;">تست و بر مجنون حرجی نيست جواب داد که ای آخوند تو ديوانه ای که حکم
</p>
<p style="direction:rtl;">بقتل قائم آل محمّد ميدهی من عاقلم که در راهش جان نثار مينمايم و دين
</p>
<p style="direction:rtl;">را بدنيا نميفروشم بعد از اين کلام حکم قتل او را داد.
</p>
<p style="direction:rtl;">باری اوّل طلعت اعلی را نزد ملّا محمّد ممقانی بردند تا از دور ديد حکم
</p>
<p style="direction:rtl;">قتلی را که ازپيش نوشته بود بدست آدمش داد و گفت بفرّاشباشی بده
</p>
<p style="direction:rtl;">و بگو پيش من آوردن لازم نيست اين حکم قتل را من همان يوم که او را در
</p>
<p style="direction:rtl;">مجلس وليعهد ديدم نوشتم و حال هم همان شخص است و حرف همان بعد
</p>
<p style="direction:rtl;">از آن بدر خانهء ميرزا باقر پسر ميرزا احمد بردند که تازه بجای پدرش
</p>
<p style="direction:rtl;">برياست نشسته بود ديدند آدمش پيش در ايستاده حکم قتل در دست اوست
</p>
<p style="direction:rtl;">و بفرّاشباشی داد و گفت مجتهد ميگويد ديدن من لازم نيست پدرم در حقّ
</p>
<p style="direction:rtl;">او حکم قتل نموده بود و بر من ثابت شد مجتهد سوّم ملّا مرتضی قلی بود او
</p>
<p style="direction:rtl;">هم بآن دو مجتهد تأسّی نمود و حکم قتل را از پيش فرستاد و راضی بملاقات
</p>
<p style="direction:rtl;">نشد فرّاشباشی با سه حکم قتل آن مظهر معبود را بسربازخانه برگردانيد
</p>
<p style="direction:rtl;">ص ٤٧٨
</p>
<p style="direction:rtl;">و بدست سامخان ارمنی سپرد که اين سه حکم قتل از سه مجتهد اعلم
</p>
<p style="direction:rtl;">تبريز است که در دين اسلام قتل اين شخص لازم و واجب است حال تو هم از
</p>
<p style="direction:rtl;">دولت مأموری هم از ملّت و بر تو بأسی نيست.
</p>
<p style="direction:rtl;">پس فرّاشباشی جناب آقا سيّد حسين را در همان حجره که شب در
</p>
<p style="direction:rtl;">خدمت بودند حبس نمود ميرزا محمّد علی را خواست که در آن حجره حبس
</p>
<p style="direction:rtl;">نمايد او جزع و فزع نمود قسم داد که مرا ببر پيش محبوبم ناچار او را نيز
</p>
<p style="direction:rtl;">برد و بدست سامخان سپرده گفت اگر تا آخر پشيمان نشد اين را هم با او
</p>
<p style="direction:rtl;">مصلوب کن و چون سامخان وضع أمور را مشاهده نمود بر قلبش رعب الهی
</p>
<p style="direction:rtl;">وارد و در کمال ادب خدمت حضرت اعلی معروض داشت که من مسيحی
</p>
<p style="direction:rtl;">هستم و عداوتی با شما ندارم شما را بخدای لاشريک له قسم ميدهم که اگر
</p>
<p style="direction:rtl;">حقّی در نزد شما هست کاری بکنيد که من داخل در خون شما نشوم فرمودند
</p>
<p style="direction:rtl;">تو بآنچه مأموری مشغول باش اگر نيّت تو خالص است حقّ ترا از اين
</p>
<p style="direction:rtl;">ورطه نجات خواهد داد سامخان حکم کرد که در پيش همان حجره که جناب
</p>
<p style="direction:rtl;">آقا سيّد حسين محبوس بودند نردبام نهادند و بر پايه ای که ما بين دو حجره
</p>
<p style="direction:rtl;">بود ميخ آهنی کوبيدند و دو ريسمان بآن ميخ بستند که با يکی طلعت اعلی
</p>
<p style="direction:rtl;">را و با ديگری حضرت ميرزا محمّد علی را بياويزند.
</p>
<p style="direction:rtl;">ميرزا محمّد علی از آنها استدعا نمود که مرا رو بايشان ببنديد تا
</p>
<p style="direction:rtl;">هدف بلايای ايشان شوم چنان او را بستند که راٌسش بر سينهء مبارک واقع
</p>
<p style="direction:rtl;">شد و بعد از آن سه صف سرباز ايستادند هر صف دويست و پنجاه نفر
</p>
<p style="direction:rtl;">بصف اوّل حکم شلّيک دادند شلّيک کرده نشستند و بلافاصله صف ثانی
</p>
<p style="direction:rtl;">مأمور به شلّيک شدند آنها هم شلّيک نموده نشستند صف سوّم بدون فاصله
</p>
<p style="direction:rtl;">شلّيک نمودند و از دود باروت روز روشن نيمهء روز مثل نيمهء شب تاريک
</p>
<p style="direction:rtl;">شد و بقدر ده هزار نفر در پشت بام سربازخانه و بامهائيکه مشرف
</p>
<p style="direction:rtl;">بسربازخانه بود ايستاده تماشا ميکردند چون دود فرو نشست حضرت
</p>
<p style="direction:rtl;">ص ٤٧٩
</p>
<p style="direction:rtl;">ص ٤٨٠
</p>
<p style="direction:rtl;">ميرزا محمّد علی انيس را ديدند ايستاده و اصلاً اثری از جراحت در بدنشان
</p>
<p style="direction:rtl;">نيست حتّی قبای سفيد تازه‌ای که پوشيده بودند غباری بر آن ننشسته بود
</p>
<p style="direction:rtl;">و لکن طلعت اعلی را غائب ديدند و همگی ندا نمودند که سيّد باب غائب شد
</p>
<p style="direction:rtl;">و چون تفحّص نمودند ايشان را در حجره ای که آقا سيّد حسين محبوس بود
</p>
<p style="direction:rtl;">يافتند و همان فرّاشباشی ديد که در کمال اطمينان و آرام نشسته‌اند و با
</p>
<p style="direction:rtl;">آقا سيّد حسين صحبت ميدارند بفرّاشباشی فرمودند: " من صحبت خود را
</p>
<p style="direction:rtl;">تمام نمودم حال هر چه ميخواهيد بکنيد که بمقصود خواهيد رسيد"
</p>
<p style="direction:rtl;">فرّاشباشی از همانجا عازم خانهء خود شد و از آن شغل استعفا داد و بآقا
</p>
<p style="direction:rtl;">ميرزا سيّد محسن مرحوم که از اعيان بود و همسايهء ايشان اين واقعه را ذکر
</p>
<p style="direction:rtl;">نمود و همين سبب تصديق و ايمان آقا ميرزا سيّد محسن شده بود و اين عبد
</p>
<p style="direction:rtl;">در تبريز ايشان را ديدم و با بنده بآن سرباز خانه آمده محلّی را که ميخ
</p>
<p style="direction:rtl;">صليب نصب بوده و آن حجره را که طلعت اعلی را با آقا سيّد حسين در آن
</p>
<p style="direction:rtl;">يافتند نشان دادند.
</p>
<p style="direction:rtl;">باری سامخان از ديدن اين امر عظيم فوج خود را برداشت و از
</p>
<p style="direction:rtl;">سربازخانه بيرون رفت و گفت اگر مرا بند از بند جدا کنند که مرتکب
</p>
<p style="direction:rtl;">چنين امری شوم هرگز نخواهم شد و فی الفور آقاجان خان سرتيپ فوج
</p>
<p style="direction:rtl;">خمسه حاضر شد و فوج خود را که بفوج خاصّهء ناصری موسوم بود حرکت
</p>
<p style="direction:rtl;">داد که اينکار را من ميکنم و اين ثواب را من ميبرم پس بهمان ترتيب و
</p>
<p style="direction:rtl;">تفصيل اوّل بستند و حکم بشلّيک دادند بر عکس اوّل که فقط يک تير بطناب
</p>
<p style="direction:rtl;">خورده هر دو بدون آسيب بزمين آمده بودند ايندفعه ديدند که آن دو هيکل
</p>
<p style="direction:rtl;">از شدّت ضرب يک هيکل شده بيکديگر ملصق گرديدند و در همان وقت بادی
</p>
<p style="direction:rtl;">حرکت نمود سياه و چنان باد و خاک سياه روز را تاريک نمود که مردم منزل
</p>
<p style="direction:rtl;">خود را نميافتند و از ظهر تا شب آن طوفان و باد و خاک سياه باقی بود و
</p>
<p style="direction:rtl;">بشدّت تاريک و اهل تبريز که بغيرت و غريب نوازی و حبّ سادات معروف
</p>
<p style="direction:rtl;">ص ٤٨١
</p>
<p style="direction:rtl;">آفاق بودند در چنان وقتی بآنحالت و آن قدرت که سامخان نصرانی متذکّر
</p>
<p style="direction:rtl;">شد و فرّاشباشی از آن عمل استعفا نمود بيدار نشدند با آنکه در مرتبهء
</p>
<p style="direction:rtl;">ثانی که خواستند آن حضرت را بدار بزنند در پای دار، بندای بلند
</p>
<p style="direction:rtl;">ميفرمودند ای مردم اگر مرا ميشناختيد مثل اين جوان که اجلّ از شماست
</p>
<p style="direction:rtl;">در اين سبيل قربان ميشديد من آن ظهور موعودی هستم که آسمان کمتر
</p>
<p style="direction:rtl;">مثل او را ديده سيصد و سيزده تن از نقباء خود را فدای من کردند اين
</p>
<p style="direction:rtl;">بيانات را اغلب مردم ميشنيدند معهذا ايستاده تماشا مينمودند و آن
</p>
<p style="direction:rtl;">واقعهء عظيمه در ظهر يوم الاحد از بيست و هشتم شعبان سنهء ١٢٦٦ هجری
</p>
<p style="direction:rtl;">واقع شد و در آنوقت از سنين قمری از سنّ مبارکشان سی و يکسال و هفت
</p>
<p style="direction:rtl;">ماه و بيست و هفت روز گذشته بود و امّا از سنين شمسی سی سال و شش
</p>
<p style="direction:rtl;">ماه بود و از ظهورشان از سنين قمری شش سال و سه ماه و بيست روز
</p>
<p style="direction:rtl;">گذشته بود و از سنين شمسی شش سال و چهل و چهار يوم گذشته بود.
</p>
<p style="direction:rtl;">در عصر همانروز ( مقصود روز شهادت هيکل مبارکست ) جسم مطهّر
</p>
<p style="direction:rtl;">باب و ميرزا محمّد علی زنوزی از ميان ميدان بکنار خندق در بيرون
</p>
<p style="direction:rtl;">دروازهء شهر انتقال يافت و عدّه‌ای برای محافظت و مراقبت آن جسد پاک
</p>
<p style="direction:rtl;">معيّن شدند صبح روز بعد از شهادت قونسول روس در تبريز با نقّاشی ماهر
</p>
<p style="direction:rtl;">بکنار خندق رفته و نقشهء آن دو جسد مطهّر را که در کنار خندق افتاده بود
</p>
<p style="direction:rtl;">برداشت حاجی علی عسگر برای من حکايت کرد و گفت که يکی از اعضای
</p>
<p style="direction:rtl;">قونسول خانهء روس که با من رابطه و نسبت داشت آن نقشه را در همان
</p>
<p style="direction:rtl;">روزی که کشيده شده بود بمن نشان داد آن نقشه با نهايت مهارت کشيده
</p>
<p style="direction:rtl;">شده بود و من چون در آن دقّت کردم ديدم هيچ گلوله به پيشانی مبارک
</p>
<p style="direction:rtl;">اصابت ننموده رخسارهء زيبا و لبهای مبارک نيز از آسيب گلوله محفوظ
</p>
<p style="direction:rtl;">مانده و آثار تبسّم لطيفی هنوز در بشرهء مبارک آشکار بود ولی بدن
</p>
<p style="direction:rtl;">مبارک پاره پاره شده بود بازوها و سر ميرزا محمّد علی زنوزی نيز واضح و
</p>
<p style="direction:rtl;">ص ٤٨٢
</p>
<p style="direction:rtl;">مشهود بود و مانند آن بود که محبوب خود را تنگ در آغوش گرفته و خود
</p>
<p style="direction:rtl;">را سپر بلای حضرت مقصود ساخته من از مشاهدهء آن نقش از خود بيخود
</p>
<p style="direction:rtl;">شدم بی‌اختيار صورتم را برگرداندم و دل در برم ميطپيد بمنزل مراجعت
</p>
<p style="direction:rtl;">کردم و در بروی خود بستم و تا سه روز و سه شب نه چيزی خوردم و نه
</p>
<p style="direction:rtl;">خواب بچشمم در آمد درباره دوره کوتاه زندگانی آن بزرگوار که مملوّ از
</p>
<p style="direction:rtl;">بليّات و آفات و غم و اندوه و نفی و حبس بود و بالاخره بدينگونه خاتمه
</p>
<p style="direction:rtl;">يافت فکر ميکردم اين منظره‌ها در خيال من موجود و مقابل چشمم مشهود
</p>
<p style="direction:rtl;">بود همانطور که در رختخواب افتاده بودم از شدّت غم و اندوه گريه
</p>
<p style="direction:rtl;">ميکردم و ناله مينمودم و بدورهء زندگانی سر بسر محنت آن حضرت فکر
</p>
<p style="direction:rtl;">ميکردم.
</p>
<p style="direction:rtl;">يک روز بعد از شهادت حضرت باب هنگام عصر حاجی سليمان خان
</p>
<p style="direction:rtl;">پسر يحيی خان به باغ ميشی تبريز وارد شد و بمنزل کلانتر که يکی از
</p>
<p style="direction:rtl;">دوستان او بود و نهايت اطمينان را باو داشت ميهمان گشت کلانتر
</p>
<p style="direction:rtl;">شخصی درويش و صوفی مسلک بود سليمان خان از طهران بقصد اينکه
</p>
<p style="direction:rtl;">حضرت اعلی را از حبس خلاص کند بتبريز آمده بود و از واقعهء شهادت
</p>
<p style="direction:rtl;">آن حضرت خبری نداشت وقتيکه کلانتر جريان حوادث و احوال و شهادت
</p>
<p style="direction:rtl;">حضرت اعلی را برای سليمان خان نقل کرد مشارٌ اليه فوراً برخاست که
</p>
<p style="direction:rtl;">برود و آن دو جسد شريف را بهر نحوی شده بردارد بياورد هر چند جانش
</p>
<p style="direction:rtl;">هم در خطر باشد کلانتر باو گفت کمی صبر کن تا چاره بينديشم زيرا اگر
</p>
<p style="direction:rtl;">آلان باين خيال بروی حتماً کشته خواهی شد آنگاه بسليمان خان گفت محلّ
</p>
<p style="direction:rtl;">اقامت خويش را منزل ديگر قرار بده و در آنجا منتظر باش هنگام شب من
</p>
<p style="direction:rtl;">حاجی اللّهيار را نزد تو ميفرستم مشارٌ اليه اين مشکل را انجام خواهد داد
</p>
<p style="direction:rtl;">در ساعت معيّن حاجی اللّهيار بملاقات حاجی سليمان خان رفت و نيمهء شب
</p>
<p style="direction:rtl;">آن دو جسد شريف را از کنار خندق بکارخانهء حرير يکی از احبّای ميلان
</p>
<p style="direction:rtl;">ص ٤٨٣
</p>
<p style="direction:rtl;">انتقال داد روز بعد هر دو جسد را در صندوق چوبی نهاد اين صندوق را
</p>
<p style="direction:rtl;">مخصوصاً برای همين منظور ساخته بود و بدرخواست حاجی سليمان خان
</p>
<p style="direction:rtl;">از کارخانهء حرير بمحلّ امنی منتقل ساخت پاسبانان شهرت دادند که آندو
</p>
<p style="direction:rtl;">جسد را درندگان خورده‌اند و گفتند ما خوابيده بوديم چنين کار بوقوع
</p>
<p style="direction:rtl;">پيوست و باين بهانه خود را از سهل انگاری در محافظت آن دو جسد تبرئه
</p>
<p style="direction:rtl;">کردند رؤسای آنها هم برای حفظ شرف خويش حقيقت را پنهان داشتند و
</p>
<p style="direction:rtl;">بزمامداران امور اصل مطلب را اظهار نکردند.
</p>
<p style="direction:rtl;">حاج سليمان خان جريان موضوع را بحضور حضرت بهاءاللّه که در
</p>
<p style="direction:rtl;">طهران تشريف داشتند نگاشت حضرت بهاءاللّه بجناب کليم دستور دادند
</p>
<p style="direction:rtl;">که يک نفر را بفرستد تا آن دو جسد مقدّس را از تبريز بطهران انتقال دهد
</p>
<p style="direction:rtl;">وقوع اين مطلب بر حسب ميل و رغبت خود حضرت باب بود اوقاتيکه
</p>
<p style="direction:rtl;">حضرت باب از نزديک طهران عبور فرمودند که بجانب تبريز بروند لوحی
</p>
<p style="direction:rtl;">بعنوان زيارت نامهء شاه عبد العظيم از قلم مبارک نازل شد حضرت باب آن
</p>
<p style="direction:rtl;">لوح را بميرزا سليمان خطيب دادند و باو فرمودند با چند نفر ديگر از احبّا
</p>
<p style="direction:rtl;">بشاه عبد العظيم برو و در ميان حرم اين زيارتنامه را بخوان در ضمن
</p>
<p style="direction:rtl;">فقرات اخيرهء اين لوح بيانی باين مضمون خطاب به عبد العظيم نازل
</p>
<p style="direction:rtl;">شده ميفرمايند: " خوشا بحال تو که در ری مدفون شده‌ای و در زير
</p>
<p style="direction:rtl;">سايهء محبوب من قرار گرفته‌ای کاش منهم در آن سرزمين مقدّس
</p>
<p style="direction:rtl;">مدفون ميگشتم."
</p>
<p style="direction:rtl;">وقتيکه آن دو جسد مقدّس بطهران رسيد من در خدمت ميرزا احمد در
</p>
<p style="direction:rtl;">طهران بسر ميبردم حضرت بهاءاللّه در آنوقت بر حسب اشارهء امير نظام
</p>
<p style="direction:rtl;">بکربلا تشريف برده بودند جناب کليم و ميرزا احمد آن دو جسد مقدّس را از
</p>
<p style="direction:rtl;">امامزاده حسن که تا آنوقت مدفن آن دو جسد مبارک بود بجای ديگری که
</p>
<p style="direction:rtl;">جز خود آنها کسی نميدانست انتقال دادند آن دو رمس مبارک در همان نقطه
</p>
<p style="direction:rtl;">ص ٤٨٤
</p>
<p style="direction:rtl;">که بر همه مستور بود باقی ماند تا وقتيکه حضرت بهاءاللّه بادرنه وارد
</p>
<p style="direction:rtl;">شدند در ادرنه بجناب کليم امر فرمودند که منير را که يکی از احبّا بود
</p>
<p style="direction:rtl;">بنقطهء اختفای آن دو جسد آگاه سازد منير خيلی جستجو کرد ولی موفّق به
</p>
<p style="direction:rtl;">پيدا کردن محلّ نشد اخيراً جمال که يکی از قدماء احبّا بود بنقطهء اصلی
</p>
<p style="direction:rtl;">پی برد و هنوز حضرت بهاءاللّه در ادرنه بودند که محلّ اختفا را پيدا کرد
</p>
<p style="direction:rtl;">آن محلّ تا امروز همانطور مختفی و پنهان است و احبّا نميدانند
</p>
<p style="direction:rtl;">کجاست و معلوم نيست که از آن نقطه آن دو رمس مبارک بکجا انتقال
</p>
<p style="direction:rtl;">داده خواهد شد.
</p>
<p style="direction:rtl;">راجع به مقام اعلی اوّل کسيکه در طهران بعد از امير نظام داستان
</p>
<p style="direction:rtl;">شهادت حضرت باب را شنيد ميرزا آقاخان نوری بود در اوقاتيکه حضرت
</p>
<p style="direction:rtl;">باب از شهر کاشان عبور ميفرمودند ميرزا آقاخان نوری در آن شهر بود
</p>
<p style="direction:rtl;">زيرا محمّد شاه مشارٌ اليه را بکاشان تبعيد کرده بود حاجی ميرزا جانی
</p>
<p style="direction:rtl;">کاشانی با ميرزا آقاخان دربارهء امر مبارک مذاکره کرده بود ميرزا آقا خان
</p>
<p style="direction:rtl;">گفت اگر ايمان من باين امر سبب شود که من دو مرتبه بطهران برگردم
</p>
<p style="direction:rtl;">و بشغل سابق خود منصوب شوم پيوسته سعی خواهم کرد که باحبّا ظلمی
</p>
<p style="direction:rtl;">ص ٤٨٥
</p>
<p style="direction:rtl;">وارد نشود هميشه مراقب حال آنها خواهم بود و در سلامتی و راحتی آنها
</p>
<p style="direction:rtl;">خواهم کوشيد حاجی ميرزا جانی بحضور مبارک حضرت اعلی عرايض
</p>
<p style="direction:rtl;">ميرزا آقاخان را عرض کرد فرمودند بميرزا آقاخان اطمينان بده که بزودی
</p>
<p style="direction:rtl;">شاه او را بطهران خواهد خواست و دارای رتبه و مقام خواهد شد و شخص
</p>
<p style="direction:rtl;">دوّم مملکت خواهد گرديد و بمقامی خواهد رسيد که جز شخص شاه کسی
</p>
<p style="direction:rtl;">بالاتر از او نخواهد بود بعد فرمودند باو بگو مبادا وعدهء خود را فراموش
</p>
<p style="direction:rtl;">کند و آنچه را که در عهده گرفته انجام ندهد ميرزا آقاجان خيلی خوشحال
</p>
<p style="direction:rtl;">شد و عهد و پيمان خود را تجديد کرد.
</p>
<p style="direction:rtl;">وقتی خبر شهادت حضرت اعلی باو رسيد ميرزا آقاخان ترقّی کرده
</p>
<p style="direction:rtl;">بود و ملقّب باعتماد الدّوله شده بود و آرزو داشت که رئيس الوزرا بشود
</p>
<p style="direction:rtl;">و فوراً وقايع جاريه را بحضور حضرت بهاءاللّه که نسبت بايشان ارادت
</p>
<p style="direction:rtl;">ميورزيد اخبار نمود و عرض کرد که چنان بنظر ميرسد که آتش فتنه و
</p>
<p style="direction:rtl;">نزول مصائب خاموش شده است حضرت بهاءاللّه باو فرمودند اينطور
</p>
<p style="direction:rtl;">نيست آتش مصيبت و بلا خاموش نشده عنقريب بشدّتی شعله ور خواهد
</p>
<p style="direction:rtl;">شد که تمام زمامداران مملکت از خاموش کردن آن عاجز خواهند شد طولی
</p>
<p style="direction:rtl;">نکشيد که ميرزا آقاخان بصدق بيانات حضرت بهاءاللّه اقرار کرد زيرا
</p>
<p style="direction:rtl;">وقتيکه آنسخنان را بحضور مبارک عرض کرد خيال نميکرد که بعد از
</p>
<p style="direction:rtl;">شهادت حضرت باب دنبالهء مطلب کشيده شود و امر حضرت باب بعد از
</p>
<p style="direction:rtl;">شهادت آن بزرگوار در جهان باقی ماند وقتيکه ديد پيشرفت امر بيشتر شد
</p>
<p style="direction:rtl;">و نارش مشتعل‌تر گرديد بصدق گفتار حضرت بهاءاللّه اعتراف نمود ميرزا
</p>
<p style="direction:rtl;">آقاخان يک مرتبه بشدّت مريض شد و همهء اطّبا از علاج او عاجز شدند
</p>
<p style="direction:rtl;">و بصحّت او اميدی نداشتند حضرت بهاءاللّه او را از آن مرض شفا
</p>
<p style="direction:rtl;">بخشيدند و از خطر رهانيدند.
</p>
<p style="direction:rtl;">يکروز نظام الملک پسر ميرزا آقاخان نوری از پدرش پرسيد بنظر شما
</p>
<p style="direction:rtl;">ص ٤٨٦
</p>
<p style="direction:rtl;">بهاءاللّه که از اولاد وزير مرحوم ميباشد و اين همه کفايت و قدرت از خود
</p>
<p style="direction:rtl;">بروز داده آيا قبول ميکند که مانند پدرش منصبی اتّخاذ کند يا آنکه باين
</p>
<p style="direction:rtl;">امور اقبالی ندارد و در اين خصوص اميدی باو نميتوان داشت ميرزا آقا خان
</p>
<p style="direction:rtl;">گفت: " ای پسر تو خيال ميکنی اين فرزند از پدرش کمتر است هرگز
</p>
<p style="direction:rtl;">اينطور نيست بدان که تمام آمال و آرزوهای دنيوی هيچ است قدر و قيمتی
</p>
<p style="direction:rtl;">ندارد و هر منصب و مقامی بفرا رسيدن مرگ محو و نابود ميشود و در
</p>
<p style="direction:rtl;">دوران حيات تا انسان بخواهد بآرزوهای دنيوی خويش برسد هزاران مانع
</p>
<p style="direction:rtl;">و حايل در کار است بر فرض که ما در دنيا بمقاصد خود رسيديم از کجا که
</p>
<p style="direction:rtl;">نام ما بزشتی در عالم نماند و مورد لعنت و نفرين قرار نگيريم زحمات ما
</p>
<p style="direction:rtl;">بهدر نرود و هيچ و پوچ نشود و از کجا همين اشخاصی که امروز دوستان
</p>
<p style="direction:rtl;">لسانی ما هستند و از ما تعريف ميکنند باطناً از ما بيزار نباشند و نفرين
</p>
<p style="direction:rtl;">نکنند ما اگر مطابق ميل اين دوستان ظاهری خود رفتار نکنيم همه با ما
</p>
<p style="direction:rtl;">دشمن ميشوند و قلباً از ما متنفّر خواهند بود اين جريان زندگانی ماست
</p>
<p style="direction:rtl;">ولی حضرت بهاءاللّه طور ديگريست او را نميشود در رديف سايرين قرار
</p>
<p style="direction:rtl;">داد جميع بزرگان و مشاهير جهان از هر طايفه و ملّتی با او برابر نيستند
</p>
<p style="direction:rtl;">بهاءاللّه در نزد همه محبوب است محبّت او از قلوب هرگز زائل نخواهد
</p>
<p style="direction:rtl;">شد هيچ دشمنی نميتواند نام نيک او را از بين ببرد پس از مرگ هم سلطنت
</p>
<p style="direction:rtl;">و سطوت او باقی و برقرار خواهد بود زبان اشخاص حسود ارکان عظمتش
</p>
<p style="direction:rtl;">را متزلزل نخواهد ساخت قوّت و نفوذ بهاءاللّه بدرجه‌ايست که پيروان او
</p>
<p style="direction:rtl;">بيک اشاره هر چه را بفرمايد از دل و جان اطاعت ميکنند و بقدری او را
</p>
<p style="direction:rtl;">دوست ميدارند که هرگز مخالفت اوامرش را بخيال خود هم راه نميدهند
</p>
<p style="direction:rtl;">حتّی در نيمهء شب هم هيچ کدام از پيروانش يک لحظه خيال مخالفت اوامر
</p>
<p style="direction:rtl;">او بقلبش خطور نميکند دوستانش پيوسته رو بازديادند محبّت او در قلوب
</p>
<p style="direction:rtl;">پيروانش هر ساعت بيشتر ميشود و هرگز کم نميگردد بلکه از نسلی بنسل
</p>
<p style="direction:rtl;">ص ٤٨٧
</p>
<p style="direction:rtl;">ديگر منتقل ميشود تا صيت عظمتش در جميع جهان منتشر شود."
</p>
<p style="direction:rtl;">اقدام دشمن ستمکار حضرت باب باذيّت و آزار آن بزرگوار و قيام آن
</p>
<p style="direction:rtl;">خونخوار بشهادت آن حضرت سبب شد که بفاصلهء کمی ايران و ايرانيان
</p>
<p style="direction:rtl;">گرفتار شدائد و مصائب گشتند نفوسی که متصدّی وقوع آن همه ظلم و جور
</p>
<p style="direction:rtl;">ص ٤٨٨
</p>
<p style="direction:rtl;">نسبت بآن بزرگوار بودند همه گرفتار مصائب شديده گشتند و آنهائيکه
</p>
<p style="direction:rtl;">ميتوانستند جلو اين مظالم را بگيرند و نگرفتند بورطهء هولناکی گرفتار
</p>
<p style="direction:rtl;">شدند که هيچ کس قادر نبود آنها را نجات بدهد عواصف مصائب و بلايا چنان
</p>
<p style="direction:rtl;">بشدّت بر آنها وزيد که اساس سعادت ماديّهء آنها را متزلزل ساخت از
</p>
<p style="direction:rtl;">روزيکه دست اعداء بمخالفت امر باب و اذيّت آن بزرگوار بلند شد آفات و
</p>
<p style="direction:rtl;">بليّات از جميع جهات بر ستمکاران مسلّط گشت و روح شرير آنها را دچار
</p>
<p style="direction:rtl;">هلاکت و انعدام نمود از طرفی امراض مختلفه مانند طاعون و غيره در
</p>
<p style="direction:rtl;">نهايت سختی بر ستمکاران مسلّط گشت و آنها را پايمال نمود، هر جا رسيد
</p>
<p style="direction:rtl;">ويران ساخت شبيه و نظير آن امراض شديد را کسی بخاطر نداشت و در
</p>
<p style="direction:rtl;">صفحات تواريخ هم بندرت قبل از آن ايّام حدوث چنان مصائب شديده را
</p>
<p style="direction:rtl;">ميتوان يافت مرض طاعون جميع طبقات را مقهور ساخت و همهء مردم را
</p>
<p style="direction:rtl;">در قبضهء قدرت خود اسير کرد خيلی دوران تسلّط آن مرض طول کشيد
</p>
<p style="direction:rtl;">مردم ستمکار مدّتها مبتلای سيل امراض بودند از طرفی مرض تب
</p>
<p style="direction:rtl;">بسر زمين گيلان مسلّط شد غضب الهی نه تنها اولاد آدم را فرا گرفت بلکه
</p>
<p style="direction:rtl;">دامنهء آن بحيوانات و نباتات نيز شامل شد انسان و حيوان جميعاً گرفتار
</p>
<p style="direction:rtl;">بلا بودند از طرف ديگر قحطی با نهايت شدّت بروز کرد مردم تدريجاً جام
</p>
<p style="direction:rtl;">مرگ دردناکی را مينوشيدند ولی از علّت اصلی گرفتاری خودشان باين
</p>
<p style="direction:rtl;">عذابها غافل بودند نميدانستند کدام دست تواناست که اينگونه آنها را
</p>
<p style="direction:rtl;">مسخّر کرده و کدام شخص بزرگوارايست که بواسطهء هتک حرمت او باين
</p>
<p style="direction:rtl;">بدبختيها دچار شدند.
</p>
<p style="direction:rtl;">حسينخان حاکم شيراز که اوّلين شخصی بود که نسبت بحضرت باب
</p>
<p style="direction:rtl;">اذيّت و آزار روا داشت و با کمال خشونت رفتار کرد سبب شد هزاران نفر
</p>
<p style="direction:rtl;">از افراد رعيّت بهلاکت رسيدند اين شخص به مصيبتهای بسياری گرفتار
</p>
<p style="direction:rtl;">شد مرض طاعون بقلمرو حکومت او تسلّط يافت آنسرزمين را خراب کرد و
</p>
<p style="direction:rtl;">ص ٤٨٩
</p>
<p style="direction:rtl;">خطّهء فارس را بصحرای بی آب و علفی مبدّل ساخت انسان و حيوان را
</p>
<p style="direction:rtl;">مقهور نمود حسينخان از شدّت گرفتاری و نزول بلا بفرياد و فغان آمد و
</p>
<p style="direction:rtl;">دانست که جميع زحماتش هدر رفته ولی چاره‌ای نداشت خطّهء فارس از
</p>
<p style="direction:rtl;">شدّت بيچارگی دست مساعدت ببلاد مجاور خود دراز ميکرد حاکم خونخوار
</p>
<p style="direction:rtl;">در اواخر ايّام خود مبغوض و مورد تنفّر دوست و دشمن گشت با نهايت
</p>
<p style="direction:rtl;">حسرت مرد، دوستان و دشمنانش همه او را فراموش کردند اين بود عاقبت
</p>
<p style="direction:rtl;">حال اوّل کسی که باذيّت حضرت باب قيام نمود.
</p>
<p style="direction:rtl;">دوّمين شخصی که با حضرت باب مخالفت کرد و بعداوت قيام نمود
</p>
<p style="direction:rtl;">حاجی ميرزا آقاسی بود اين شخص پست فطرت برای حصول مقاصد
</p>
<p style="direction:rtl;">بی‌اهمّيّت خويش و بجهت آنکه رضايت پيشوايان پست فطرت دوران خود را
</p>
<p style="direction:rtl;">جلب کند، از تشرّف محمّد شاه بحضور حضرت باب ممانعت کرد و اقدام
</p>
<p style="direction:rtl;">نمود که حضرت باب را بنقاط دور دست آذربايجان محبوس سازند و پس
</p>
<p style="direction:rtl;">از حبس و گرفتاری مراقبت شديد از آن حضرت مينمود حضرت اعلی در
</p>
<p style="direction:rtl;">زندان لوحی بعنوان او نازل فرمودند در ضمن آن لوح مبارک بعاقبت سوء
</p>
<p style="direction:rtl;">مشارٌ اليه اشاره نمودند از وقتيکه حضرت اعلی نزديک طهران رسيدند
</p>
<p style="direction:rtl;">يکسال و نيم بيشتر نگذشت که غضب الهی بر وزير نادان نازل شد از
</p>
<p style="direction:rtl;">سرير عزّت بخاک ذلّت افتاد بالاخره بجوار شاه عبد العظيم پناهنده شد
</p>
<p style="direction:rtl;">و باين وسيله خود را از چنگال خشم و غضب مردم بمکان امنی کشانيد از
</p>
<p style="direction:rtl;">شاه عبد العظيم يد قدرت الهی و دست منتقم قهّار او را بخارج از حدود
</p>
<p style="direction:rtl;">ايران تبعيد کرد و در دريای مصائب و آلام غوطه ور‌ش ساخت تا آنکه در
</p>
<p style="direction:rtl;">نهايت ذلّت و بينوائی جان تسليم کرد.
</p>
<p style="direction:rtl;">سربازانيکه بامر آقاجان بيک خمسه ای هيکل مطهّر حضرت باب را
</p>
<p style="direction:rtl;">هدف گلوله ساختند، جميعاً بنحوی عجيب بسزای عمل خويش رسيدند
</p>
<p style="direction:rtl;">دويست و پنجاه نفر آنها در همان سال با صاحب منصبان خود بر اثر زلزلهء
</p>
<p style="direction:rtl;">ص ٤٩٠
</p>
<p style="direction:rtl;">سختی هلاک شدند اين جمع در بين اردبيل و تبريز در ايّام تابستان هنگام
</p>
<p style="direction:rtl;">ظهر که در سايهء ديواری پناه برده و بر رغم حرارت هوا بلهو و لعب سرگرم
</p>
<p style="direction:rtl;">بودند بغتةً بر اثر زلزلهء سختی زير آوار مانده کلّ هلاک شدند پانصد نفر
</p>
<p style="direction:rtl;">ديگر از آنها سه سال بعد از شهادت حضرت باب بواسطهء طغيان و سرکشی
</p>
<p style="direction:rtl;">که مرتکب شده بودند بفرمان و امر ميرزا صادق خان نوری همگی تيرباران
</p>
<p style="direction:rtl;">شدند و مخصوصاً برای آنکه احدی از آنها باقی نماند فرمان داد دو مرتبه
</p>
<p style="direction:rtl;">بآنها شليک نمودند و امر کرد ابدان آنان را با نيزه و شمشير پاره پاره
</p>
<p style="direction:rtl;">نمودند اين واقعه در تبريز اتّفاق افتاد و برای عبرت مردم ابدان پاره پارهء
</p>
<p style="direction:rtl;">آنها را در معرض تماشای مردم شهر قرار دادند. اين مطلب در بين مردم
</p>
<p style="direction:rtl;">سبب شگفتی بود و همه ميگفتند عجبا که همان عدّه ای که باب را هدف
</p>
<p style="direction:rtl;">گلوله ساختند اين گونه بسزای عمل خود رسيدند اين حرف بر سر زبانها بود
</p>
<p style="direction:rtl;">و ولولهء غريبی در بين مردم افتاده بود تا بسمع علمای بی‌انصاف رسيد
</p>
<p style="direction:rtl;">فتوی دادند تا هر کس که اينگونه سخنان بگويد مورد اذيّت و زجر واقع
</p>
<p style="direction:rtl;">گردد بعضی مردم را بفتوای علما زدند و بعضی را جريمه نموده محبوس
</p>
<p style="direction:rtl;">ساختند.
</p>
<p style="direction:rtl;">امير نظام رئيس الوزرا که سبب شهادت حضرت اعلی گشت
</p>
<p style="direction:rtl;">و برادرش وزير نظام که با او در اين جريمه شرکت داشت پس از دو سال
</p>
<p style="direction:rtl;">بجزای عمل خويش رسيدند و بعذاب اليم مبتلا گشتند ديوار حمّام فين
</p>
<p style="direction:rtl;">کاشان از خون امير نظام صدر اعظم رنگين گشت هنوز هم آن خون باقی
</p>
<p style="direction:rtl;">است و بر ظلم و ستمی که از دست امير نظام بوقوع پيوسته شاهدی صادق
</p>
<p style="direction:rtl;">و گواهی راستگو و ناطق است.
</p>
<p style="direction:rtl;">ص ٤٩١
</p>
<p style="direction:rtl;">فصل بيست و چهارم
</p>
<p style="direction:rtl;">واقعهء زنجان
</p>
<p style="direction:rtl;">در اواخر ايّام حضرت اعلی اضطراب زنجان رو بشدّت نهاد عواملی که
</p>
<p style="direction:rtl;">باعث حصول اضطراب و هيجان در مازندران و نيريز بود زنجان را در
</p>
<p style="direction:rtl;">تحت تسلّط خويش در آورد در آن اوقات پی در پی اخبار حزن‌انگيز
</p>
<p style="direction:rtl;">بحضور مبارک عرض ميشد پس از وصول اخبار واقعه شهادت اصحاب در
</p>
<p style="direction:rtl;">قلعهء شيخ طبرسی اخبار شهادت جناب وحيد و اصحاب آن بزرگوار
</p>
<p style="direction:rtl;">بساحت اقدس رسيد و علّت حزن و اندوه شديد گشت قلب مبارکش
</p>
<p style="direction:rtl;">دستخوش اضطراب سخت و احزان و غصّهء بی‌پايان گرديد گرفتاری و
</p>
<p style="direction:rtl;">بليّات و فتنه و فساد دشمنان برای هيکل مبارک کم نبود که اين اخبار
</p>
<p style="direction:rtl;">حزن‌انگيز هم بدان ضميمه ميشد از يک طرف مورد هجوم اعدا بودند در مجلس
</p>
<p style="direction:rtl;">وليعهد در تبريز مخالفين با هيکل مبارک بطوريکه نوشته شد رفتار کردند
</p>
<p style="direction:rtl;">از يکطرف مصائب زندان و حبس در جبال آذربايجان مشقّات بسياری برای
</p>
<p style="direction:rtl;">ص ٤٩٢
</p>
<p style="direction:rtl;">حضرت باب داشت علاوه بر اينها اخبار وقايع مازندران و نيريز و شرح
</p>
<p style="direction:rtl;">مظلوميّت و جانفشانی شهدای سبعهء طهران و پس از همهء اينها خبر
</p>
<p style="direction:rtl;">گرفتاری احبّا در زنجان غم بر غم حضرت باب افزود و هيکل مبارک را در
</p>
<p style="direction:rtl;">اواخر ايّام دچار تشويش و اندوه فراوان ساخت واقعهء زنجان از وقايع
</p>
<p style="direction:rtl;">سابقه شديدتر بود اينک شرح آن داستان حزن انگيز را در اين اوراق ثبت
</p>
<p style="direction:rtl;">مينمايم.
</p>
<p style="direction:rtl;">باصطلاح معروف قهرمان واقعهء زنجان جناب حجّت زنجانی بودند اسم
</p>
<p style="direction:rtl;">آن بزرگوار ملّا محمّد علی بود در بين علما و دانشمندان معاصر مقامی
</p>
<p style="direction:rtl;">ص ٤٩٣
</p>
<p style="direction:rtl;">عالی داشت و بقدرت و توانائی از ديگران ممتاز بود مشارٌ اليه از
</p>
<p style="direction:rtl;">بزرگترين ياری کنندگان امر مبارک است پدر جناب حجّت موسوم بملّا
</p>
<p style="direction:rtl;">رحيم زنجانی از علمای آن حدود و بتقوی و علم و متانت اخلاق موصوف و
</p>
<p style="direction:rtl;">نزد همه محترم بود جناب حجّت در سال ١٢٢٧ هجری متولّد شدند از همان
</p>
<p style="direction:rtl;">اوّل آثار کفايت در ناصيه‌اش پيدا بود از اين جهت پدرش نهايت درجه توجّه
</p>
<p style="direction:rtl;">را بپرورش و تربيت فرزند خويش داشت جناب حجّت باشارهء پدر خود
</p>
<p style="direction:rtl;">برای تحصيل علوم بجانب نجف روان شدند هوش و فراستی کامل داشتند
</p>
<p style="direction:rtl;">و تفوّق و قدرتی کامل از خود بروز دادند ياران و دوستان او از هوش
</p>
<p style="direction:rtl;">و ذکاوت و فصاحت بيان و متانت رفتار آن بزرگوار در عجب بودند همين
</p>
<p style="direction:rtl;">صفات عاليهء او سبب شد که مخالفين او بهراس افتادند و دشمنانشان بوی
</p>
<p style="direction:rtl;">حسادت ورزيدند پدر آن بزرگوار بايشان سفارش کرد که چون دشمنان در
</p>
<p style="direction:rtl;">کمينند بزنجان سفر نکنند جناب حجّت نظر باين مطلب تصميم گرفتند که
</p>
<p style="direction:rtl;">بزنجان نروند محلّ اقامت خويش را در شهر همدان قرار دادند و با يکی از
</p>
<p style="direction:rtl;">خويشاوندان خود ازدواج کرده دو سال و نيم در همدان بسر بردند در
</p>
<p style="direction:rtl;">آنوقت خبر وفات پدر خود را شنيدند و مصمّم شدند که از همدان بجانب
</p>
<p style="direction:rtl;">زنجان سفر کنند وقتيکه بزنجان وارد شدند علمای شهر نسبت بايشان در
</p>
<p style="direction:rtl;">ظاهر نهايت احترام و تجليل روا داشتند و در باطن نسبت باو دشمنی
</p>
<p style="direction:rtl;">ميورزيدند و در صدد بودند که حجّت را از ميان بردارند جمعيّت بسياری
</p>
<p style="direction:rtl;">در مسجد مخصوصاً برای استماع بيانات حجّت جمع شده بودند
</p>
<p style="direction:rtl;">حجّت زنجانی بموعظه و نصيحت مردم پرداختند و بآنها سفارش فرمودند
</p>
<p style="direction:rtl;">که از متابعت نفس و هوی خود داری کنيد و در هر کاری اعتدال را از دست
</p>
<p style="direction:rtl;">ندهيد از مفاسد و اعمال مذمومه اجتناب کنيد و احکام اسلام و نصوص
</p>
<p style="direction:rtl;">صريحهء قرآن را با کمال دقّت انجام دهيد جناب حجّت در زنجان مجلس درسی
</p>
<p style="direction:rtl;">آراستند و شاگردان خود را طوری تربيت کردند که ازحيث علم و دانش بر
</p>
<p style="direction:rtl;">ص ٤٩٤
</p>
<p style="direction:rtl;">ساير علمای زنجان فضيلت و ترجيح يافتند مدّت هفده سال بهيمن نحو
</p>
<p style="direction:rtl;">گذشت مردم شهر بواسطهء جناب حجّت احکام و اوامر دين مبين را کاملاً
</p>
<p style="direction:rtl;">مراعات ميکردند و عقول و قلوب آنها هيچگاه متوجّه مخالفت با احکام
</p>
<p style="direction:rtl;">دين نميگشت.
</p>
<p style="direction:rtl;">جناب حجّت وقتی آوازهء دعوت حضرت باب را که در شيراز مرتفع
</p>
<p style="direction:rtl;">شده بود شنيدند يکی از شاگردان معتمد خويش را که ملّا اسکندر نام
</p>
<p style="direction:rtl;">داشت برای رسيدگی بموضوع دعوت جديد بشيراز فرستادند اين رفتار
</p>
<p style="direction:rtl;">سبب شد که دشمنان و مخالفين ايشان بسعی و کوشش خود افزودند و
</p>
<p style="direction:rtl;">چون از هيچ راهی نميتوانستند جناب حجّت را در چشم شاه و رعيّت حقير
</p>
<p style="direction:rtl;">و ذليل جلوه دهند تصميم گرفتند که ايشانرا مروّج دعوت جديد و
</p>
<p style="direction:rtl;">مخالف و مخرّب دين مقدّس اسلام معرّفی کنند و چون چند نفر از مخالفين ايشان
</p>
<p style="direction:rtl;">با هم می‌نشستند بيکديگر می‌گفتند ما ممکن نيست بتوانيم اين شخص را
</p>
<p style="direction:rtl;">در نظر مردم خوار و حقير جلوه دهيم و اين رتبه و مقام را از او بگيريم
</p>
<p style="direction:rtl;">زيرا شخصی عالم و پرهيزکار و عادل است وقتيکه محمّد شاه او را بطهران
</p>
<p style="direction:rtl;">احضار کرد با فصاحت بيان و سحر گفتار خود توانست محمّد شاه را بخود
</p>
<p style="direction:rtl;">جلب کند طوری شد که محمّد شاه خيلی از او خوشش آمد و باو اخلاص پيدا
</p>
<p style="direction:rtl;">کرد امّا حالا که حجّت امر سيّد باب را قبول کرده و اينطور بی‌پردهء مردم را
</p>
<p style="direction:rtl;">دعوت ميکند کار ما آسان است ميتوانيم دولت را وادار کنيم که او را
</p>
<p style="direction:rtl;">دستگير کند و از زنجان بيرونش نمايد مخالفين حجّت اينطور با هم قرار
</p>
<p style="direction:rtl;">دادند که عريضه ای بمحمّد شاه بنويسند عريضه را نوشتند و هر چه دلشان
</p>
<p style="direction:rtl;">خواست راجع بحجّت در آن عريضه شرح دادند از جمله نوشتند " حجّت در
</p>
<p style="direction:rtl;">آنوقت که خودش را از پيروان اسلام ميدانست شاگردانش را بتحقير و
</p>
<p style="direction:rtl;">اهانت بمقام و رتبهء علما وادار ميکرد حالا که بامر سيّد باب گرويده و
</p>
<p style="direction:rtl;">دو ثلث مردم زنجان را بابی کرده ديگر معلوم است که چه بلائی بسر ما خواهد
</p>
<p style="direction:rtl;">ص ٤٩٥
</p>
<p style="direction:rtl;">آمد جمعيّتی که در خانهء او جمع ميشوند از عدّه‌ای که در مسجد حاضر
</p>
<p style="direction:rtl;">ميشوند بمراتب زيادتر است مسجد پدرش را مخصوصاً برای اجتماع
</p>
<p style="direction:rtl;">پيروان خود اختصاص داده که در آنجا جمع ميشوند و باو اقتدا ميکنند
</p>
<p style="direction:rtl;">طولی نميکشد که نه تنها زنجان بلکه تمام دهات اطراف زنجان هم بابی
</p>
<p style="direction:rtl;">خواهند شد و بنصرت او قيام خواهند کرد.
</p>
<p style="direction:rtl;">محمّد شاه از مضمون مراسلهء علمای زنجان خيلی تعجّب کرد ميرزا
</p>
<p style="direction:rtl;">نظر علی حکيمباشی هم که از آن عريضه خبر دار شد خيلی تعجّب کرد و
</p>
<p style="direction:rtl;">گفت اشخاص زيادی هستند که حجّت را ديده‌اند و همه از قدرت و
</p>
<p style="direction:rtl;">استقامت او سخنانی گفته و ميگويند محمّد شاه تصميم گرفت جناب حجّت
</p>
<p style="direction:rtl;">و مخالفين ايشانرا به طهران احضار کند چون همه حاضر شدند حاجی
</p>
<p style="direction:rtl;">ميرزا آقاسی و امرای دربار و علمای مشهور طهران بامر محمّد شاه در
</p>
<p style="direction:rtl;">مجلسی که مخصوصاً منعقد کرده بود حاضر شدند علمای زنجان را هم در آن
</p>
<p style="direction:rtl;">مجلس حاضر ساختند و قرار شد علمای زنجان با جناب حجّت در آن مجلس
</p>
<p style="direction:rtl;">گفتگو نمايند زنجانی‌ها هر سؤالی که از حجّت ميکردند ايشان بطوری
</p>
<p style="direction:rtl;">جواب ميدادند که همهء مستمعين و شخص محمّد شاه نيز از استماع
</p>
<p style="direction:rtl;">جوابهای جناب حجّت بر پاکدامنی و بی‌گناهی ايشان يقين حاصل ميکردند
</p>
<p style="direction:rtl;">در خاتمه شاه از جناب حجّت اظهار رضايت کرد و خيلی از او تعريف کرد و
</p>
<p style="direction:rtl;">فرمود از خوب راهی وارد شدی و تهمت‌هائی را که دشمنان بتو نسبت
</p>
<p style="direction:rtl;">ميدادند همه را رد کردی خلاصه خيلی از او تعريف کرد و باو فرمود شما
</p>
<p style="direction:rtl;">بزنجان مراجعت کنيد و بانجام امور مفيده بملک و ملّت قيام نمائيد منهم
</p>
<p style="direction:rtl;">پيوسته شما را مساعدت خواهم کرد هر وقت دشمنان و مخالفين شما
</p>
<p style="direction:rtl;">اقدامی کردند فوراً بمن خبر بدهيد.
</p>
<p style="direction:rtl;">جناب حجّت بزنجان برگشتند مخالفين و دشمنان حجّت که خود را
</p>
<p style="direction:rtl;">شکست خورده و مغلوب مشاهده کردند بفتنه و فساد مشغول شدند و
</p>
<p style="direction:rtl;">ص ٤٩٦
</p>
<p style="direction:rtl;">آشوب سختی ايجاد کردند هر چه عداوت دشمنان زيادتر ميشد درجهء
</p>
<p style="direction:rtl;">اخلاص و محبّت پيروان حجّت هم نسبت بمقتدای خودشان زيادتر ميشد
</p>
<p style="direction:rtl;">حجّت بدون اينکه بکسی اعتنا کند و از دشمنان خود بينديشد بانجام
</p>
<p style="direction:rtl;">وظائف خويش مشغول بود و طوری رفتار ميکرد که دشمنان خود را
</p>
<p style="direction:rtl;">شکست ميداد و اقداماتشان را بيهوده ميگذاشت مخالفين خيلی خشمناک
</p>
<p style="direction:rtl;">بودند زيرا ميديدند که اقداماتشان بی‌نتيجه ميشود و زمام امور از
</p>
<p style="direction:rtl;">قبضهء قدرتشان خارج ميگردد.
</p>
<p style="direction:rtl;">جناب حجّت مدّتی بود که يکی از خواصّ و معتمدين خود را که مشهدی
</p>
<p style="direction:rtl;">احمد نام داشت برای تقديم عريضه و هدايای چندی بحضور حضرت باب
</p>
<p style="direction:rtl;">بشيراز فرستاده بود يک روز جناب حجّت با شاگردان خود مشغول صحبت
</p>
<p style="direction:rtl;">بودند در اين بين مشهدی احمد از شيراز مراجعت کرد و نامهء سر بمهری از
</p>
<p style="direction:rtl;">حضرت اعلی بدست حجّت داد لوحی از حضرت اعلی بود که در ضمن آن
</p>
<p style="direction:rtl;">ايشانرا ملقّب بحجّت فرموده بودند و تأکيد فرموده بودند که حجّت از بالای
</p>
<p style="direction:rtl;">منبر خلق را مخاطب ساخته تعاليم اساسيّهء امر مبارک را برای مردم شرح
</p>
<p style="direction:rtl;">بدهد جناب حجّت بمحض اينکه لوح مبارک را قرائت کرد تصميم گرفت
</p>
<p style="direction:rtl;">مطابق دستوريکه باو رسيده رفتار کند فوراً درس را تعطيل کرد و
</p>
<p style="direction:rtl;">شاگردان خود را مرخّص نمود و بآنها فرمود از اين ببعد درس نخواهم گفت
</p>
<p style="direction:rtl;">و بآنها گفت طَلَبُ العِلمِ بَعدَ حُصُولِ المَعلُوم مَذمُومٌ.
</p>
<p style="direction:rtl;">روز جمعه جناب حجّت بر حسب امر حضرت باب در مسجد نماز جمعه
</p>
<p style="direction:rtl;">را خواندند و مردم بايشان اقتدا کردند، امام جمعه بجناب حجّت اعتراض
</p>
<p style="direction:rtl;">کرد که ادای نماز جمعه حقّ من است زيرا من امام جمعه هستم اجداد من هم
</p>
<p style="direction:rtl;">پيش از اين همه امام جمعه بودند و در اين خصوص فرمان پادشاه صادر
</p>
<p style="direction:rtl;">شده هيچکس نميتواند بجز من امام جمعه باشد پس شما چرا بادای نماز
</p>
<p style="direction:rtl;">جمعه پرداختيد؟ جناب حجّت بامام جمعه فرمودند اگر تو فرمان سلطان
</p>
<p style="direction:rtl;">ص ٤٩٧
</p>
<p style="direction:rtl;">داری که امام جمعه هستی مرا حضرت قائم عليه السّلام بادای نماز جمعه
</p>
<p style="direction:rtl;">امر کرده منهم فرمان حضرت قائم را دارم و هيچ کس نميتواند اين حقّ را
</p>
<p style="direction:rtl;">از من بگيرد و اگر کسی با من معارضه کند و در اين خصوص مقاومت نمايد
</p>
<p style="direction:rtl;">دفاع خواهم کرد چون جناب حجّت بدون خوف و بيم امر مبارک حضرت باب
</p>
<p style="direction:rtl;">را اجرا ميفرمودند از اينجهت علمای زنجان با امام جمعه همدست و
</p>
<p style="direction:rtl;">همراه شدند و بحاجی ميرزا آقاسی شکايت کردند که حجّت بهيچ امری
</p>
<p style="direction:rtl;">اعتنا ندارد و بحقوق ما تعدّی ميکند يا ما همه هر چه داريم بر ميداريم و از
</p>
<p style="direction:rtl;">زنجان ميرويم و شهر و مردم شهر را برای حجّت ميگذاريم يا آنکه محمّد شاه
</p>
<p style="direction:rtl;">فوراً حجّت را از اين شهر اخراج فرمايد زيرا يقين داريم که اگر شاه حجّت
</p>
<p style="direction:rtl;">را بحال خود بگذارد و در اين شهر بماند خطر شديدی بوقوع خواهد پيوست
</p>
<p style="direction:rtl;">حاجی ميرزا آقاسی بالاخره مجبور شد شکايت علمای زنجان را بمحضر شاه
</p>
<p style="direction:rtl;">عرض کند هر چند قلباً از نفوذ علما انديشه داشت و نميخواست بحرف آنها
</p>
<p style="direction:rtl;">گوش بدهد محمّد شاه فرمان داد حجّت از زنجان بطهران سفر کند قليچ خان
</p>
<p style="direction:rtl;">کرد از طرف محمّد شاه مأمور شد که بحجّت بگويد از زنجان بطهران توجّه
</p>
<p style="direction:rtl;">نمايد در اين بين‌ها بود که حضرت باب از نزديک طهران عبور ميفرمودند
</p>
<p style="direction:rtl;">که به تبريز بروند پيش از آنکه قليچ خان بزنجان برسد جناب حجّت يکی
</p>
<p style="direction:rtl;">از پيروان خود را که بخان محمّد توپچی معروف بود با عريضه ای بحضور
</p>
<p style="direction:rtl;">مبارک فرستاده بود و اجازه خواسته بود که آن حضرت را از دست دشمنان
</p>
<p style="direction:rtl;">بگيرد و خلاصی بخشد حضرت باب در جواب حجّت فرمودند هيچکس جز
</p>
<p style="direction:rtl;">خداوند توانا نميتواند مرا خلاص کند و برای انسان ممکن نيست که از
</p>
<p style="direction:rtl;">قضای الهی فرار کند و از تقدير خداوندی خود را خلاصی بخشد و نيز
</p>
<p style="direction:rtl;">فرمودند امّا دربارهء ملاقات من و تو با هم، اين مطلب بزودی در جهان ديگر
</p>
<p style="direction:rtl;">واقع خواهد شد و در عالم عزّت ابديّه با من ملاقات خواهی کرد.
</p>
<p style="direction:rtl;">همانروز که پيغام مزبور از طرف حضرت اعلی بجناب حجّت رسيد
</p>
<p style="direction:rtl;">ص ٤٩٨
</p>
<p style="direction:rtl;">قليچ خان هم وارد زنجان شد و پيغام شاه را بحجّت گفت جناب حجّت با
</p>
<p style="direction:rtl;">قليچ خان بطهران سفر کردند وقتی بطهران رسيدند حضرت باب از قريه
</p>
<p style="direction:rtl;">کلين که چند روز در آنجا توقّف فرموده بودند تشريف برده بودند
</p>
<p style="direction:rtl;">زمامداران امور محلّی در باطن طوری کار را ترتيب داده بودند که وقتی
</p>
<p style="direction:rtl;">حضرت باب را از زنجان عبور ميدهند جناب حجّت در زنجان نباشد زيرا
</p>
<p style="direction:rtl;">بيم داشتند که اگر حجّت بحضور سيّد باب مشرّف شود کار خيلی سخت
</p>
<p style="direction:rtl;">خواهد شد وقتيکه جناب حجّت بطهران روانه شدند جمعی از اصحاب
</p>
<p style="direction:rtl;">حاضر شده بودند که در خدمت ايشان بطهران بروند حجّت بآنها فرمودند
</p>
<p style="direction:rtl;">شما بزنجان برگرديد و بحضور حضرت باب مشرّف بشويد و عرض کنيد
</p>
<p style="direction:rtl;">که همهء ما برای نجات دادن و ياری شما حاضر هستيم اين نفوس وقتيکه
</p>
<p style="direction:rtl;">بزنجان برميگشتند بحضور حضرت باب مشرّف شدند و خدمت خويش را
</p>
<p style="direction:rtl;">عرضه کردند هيکل مبارک فرمودند من ميل ندارم که هيچکس برای خلاصی
</p>
<p style="direction:rtl;">من اقدامی بکند شما برويد و بمؤمنين زنجان بگوئيد که دور من جمع نشوند
</p>
<p style="direction:rtl;">و دنبال منهم نيايند مؤمنين زنجان همه خود را آماده کرده بودند که وقتی
</p>
<p style="direction:rtl;">هيکل مبارک بزنجان تشريف ميآورند بحضور مبارک مشرّف شوند
</p>
<p style="direction:rtl;">وقتيکه پيغام حضرت اعلی را شنيدند از بدبختی خود اندوهگين شدند ولی
</p>
<p style="direction:rtl;">نميتوانستند ببينند که حضرت باب بزنجان تشريف بياورند و آنها
</p>
<p style="direction:rtl;">مشرّف نشوند از اينجهت بر خلاف ميل مبارک رفتار کردند و برای تشرّف
</p>
<p style="direction:rtl;">رفتند بمحض اينکه نزديک موکب مبارک رسيدند مأمورين با کمال بير‌حمی
</p>
<p style="direction:rtl;">همهء آنها را پراکنده کردند.
</p>
<p style="direction:rtl;">چون موکب مبارک بسر دو راهی رسيد برای محلّ توقّف بين محمّد
</p>
<p style="direction:rtl;">بيک چاپارچی و شخص ديگری که برای مساعدت او از طهران فرستاده شده
</p>
<p style="direction:rtl;">بود تا حضرت باب را به تبريز برساند مشاجره و نزاع در گرفت محمّد
</p>
<p style="direction:rtl;">بيک چاپارچی ميخواست حضرت اعلی را بزنجان وارد کند و شب را در
</p>
<p style="direction:rtl;">ص ٤٩٩
</p>
<p style="direction:rtl;">کاروانسرای ميرزا معصوم طبيب ( پدر ميرزا محمّد علی طبيب که يکی از
</p>
<p style="direction:rtl;">شهدای امر است ) بسر ببرند و روز بعد براه خود ادامه دهند ميگفت اگر
</p>
<p style="direction:rtl;">ما شب را بيرون شهر بسر ببريم در معرض خطر خواهيم بود و دشمنان
</p>
<p style="direction:rtl;">ممکن است بما آسيبی برسانند ولی رفيقش با اين رأی مخالف بود بالأخره
</p>
<p style="direction:rtl;">محمّد بيک چاپارچی غالب شد و رفيقش را راضی کرد که حضرت باب را
</p>
<p style="direction:rtl;">شب در کاروانسرا منزل بدهند از اينجهت موکب مبارک وارد شهر شد
</p>
<p style="direction:rtl;">وقتيکه از ميان کوچه‌های شهر ميگذشتند ديدند جمعيّت بسياری برای
</p>
<p style="direction:rtl;">زيارت وجه مبارک حضرت باب روی پشت بامها جمع شده‌اند کاروانسرای
</p>
<p style="direction:rtl;">مزبور مال ميرزا معصوم بود که چندی بود وفات کرده بود پسر بزرگ
</p>
<p style="direction:rtl;">ميرزا معصوم موسوم بميرزا محمّد علی که در همدان توقّف داشت و رئيس
</p>
<p style="direction:rtl;">الاطبّای آن شهر بود برای اجرای مراسم سوگواری وفات پدرش از همدان
</p>
<p style="direction:rtl;">بزنجان آمده بود ميرزا محمّد علی در آن ايّام مؤمن نبود ولی حضرت باب
</p>
<p style="direction:rtl;">را دوست ميداشت و با کمال ميل و مهربانی کاروانسرای خود را برای
</p>
<p style="direction:rtl;">منزل کردن حضرت باب مهيّا ساخت آنشب را در محضر مبارک مشرّف
</p>
<p style="direction:rtl;">بود و در نتيجهء تشرّف بامر مبارک مؤمن شد خودش بعدها حکايت کرده و
</p>
<p style="direction:rtl;">گفته است:
</p>
<p style="direction:rtl;">(در همان شبی که بامر مبارک مؤمن شدم صبح زود از خواب
</p>
<p style="direction:rtl;">برخاستم چراغ را روشن کردم و با نوکر خودم بطرف کاروانسرا روی نهادم
</p>
<p style="direction:rtl;">مأمورينی که مراقب بودند چون مرا ميشناختند اجازهء ورود بکاروانسرا
</p>
<p style="direction:rtl;">دادند وقتی من بحضور مبارک مشرّف شدم حضرت باب مشغول وضو
</p>
<p style="direction:rtl;">گرفتن بودند اقدام آن بزرگوار بادای فرائض در من تأثير عجيبی کرد
</p>
<p style="direction:rtl;">حضرت باب که بنماز ايستادند منهم بايشان اقتدا کردم در وقت ادای نماز
</p>
<p style="direction:rtl;">سراپای مرا فرح و سرور احاطه کرده بود بعد از نماز خودم برخاستم
</p>
<p style="direction:rtl;">و بتهيّهء چای مشغول شدم چون چای آماده شد بحضور مبارک بردم هيکل
</p>
<p style="direction:rtl;">ص ٥٠٠
</p>
<p style="direction:rtl;">مبارک بمن فرمودند شما بايد بهمدان سفر کنيد زيرا در زنجان بزودی
</p>
<p style="direction:rtl;">شورش و هنگامهء بزرگی برپا خواهد شد و در کوچه‌ها خون جاری خواهد
</p>
<p style="direction:rtl;">گشت من از حضور مبارک درخواست کردم که موفّق شوم در راه نصرت
</p>
<p style="direction:rtl;">امرش جان خود را فدا کنم فرمودند وقت شهادت تو هنوز نرسيده توکّل بر
</p>
<p style="direction:rtl;">خدا کن و مطابق امر او عمل نما هنگام طلوع آفتاب که هيکل مبارک برای
</p>
<p style="direction:rtl;">عزيمت به تبريز بر اسب سوار شدند از محضر مبارک رجا کردم که اجازه
</p>
<p style="direction:rtl;">فرمايند تا در خدمت ايشان باشم ولی هيکل مبارک اجازه نفرمودند
</p>
<p style="direction:rtl;">و دربارهء من دعا کردند. من همانطور ايستاده و نگاه ميکردم تا از چشمم
</p>
<p style="direction:rtl;">ص ٥٠١
</p>
<p style="direction:rtl;">پنهان شدند خيلی متأسّف بودم که از حضور مبارک جدا شدم .)
</p>
<p style="direction:rtl;">چون جناب حجّت بطهران وارد شدند حاجی ميرزا آقاسی ايشانرا
</p>
<p style="direction:rtl;">احضار کرد و از طرف خود و محمّد شاه بايشان گفت خيلی بد کاری کرديد
</p>
<p style="direction:rtl;">که با علمای زنجان طوری رفتار نموديد که موجب حصول عداوت شد علمای
</p>
<p style="direction:rtl;">زنجان از بس بما کاغذ نوشتند و شفاهی پيغام دادند ما را بترس و هراس
</p>
<p style="direction:rtl;">انداختند هر کاغذ و پيغامی که ميرسيد شامل شکايت از شما بود من
</p>
<p style="direction:rtl;">شخصاً آنچه را علما نوشته و گفته‌اند باور نميکنم من نميتوانم قبول کنم
</p>
<p style="direction:rtl;">که شما دين آباء و اجداد خود را ترک گفته‌ايد حتّی شاه هم اين مطلب را
</p>
<p style="direction:rtl;">باور نخواهد کرد مخصوصاً بمن دستور فرمودند که شما را بطهران بخواهم
</p>
<p style="direction:rtl;">تا اينگونه افترئات که بشما نسبت داده شده زائل شود خيلی اسباب حزن
</p>
<p style="direction:rtl;">من است که بشنوم شخصی مانند شما که از هر جهت بر سيّد باب ترجيح
</p>
<p style="direction:rtl;">دارد جزو پيروان او در آمده. حجّت در جواب حاجی ميرزا آقاسی گفت
</p>
<p style="direction:rtl;">اينطور نيست خدا ميداند اگر سيّد باب پست ترين کارهای منزل خود را
</p>
<p style="direction:rtl;">بمن واگذار کند خود را سرافراز ميدانم و آن مرحمت را بزرگترين
</p>
<p style="direction:rtl;">شرافت برای خويش ميشمارم و اين شرافت و منزلت را از عواطف
</p>
<p style="direction:rtl;">و انعام پادشاه بالاتر و بهتر ميدانم. ميرزا آقاسی با کمال خشم فرياد کشيد
</p>
<p style="direction:rtl;">هرگز اينطور نيست حجّت باو فرمودند اين سيّد شيرازی همان نفس
</p>
<p style="direction:rtl;">مقدّسی است که شما و همهء مردم دنيا با کمال شوق و اشتياق منتظر ظهور
</p>
<p style="direction:rtl;">او هستيد مولای ما اوست نجات بخش موعود همين بزرگوار است.
</p>
<p style="direction:rtl;">حاجی ميرزا آقاسی چون اين مطالب را از جناب حجّت شنيد يکسره
</p>
<p style="direction:rtl;">نزد محمّد شاه رفت و جريان را برای او نقل کرد و بشاه گفت من خيلی
</p>
<p style="direction:rtl;">ميترسم که اين شخص از عنايات شخص شاه سوء استفاده نمايد اگر پادشاه
</p>
<p style="direction:rtl;">جلو اين شخص را نگيرد و او را مانند سابق بر ساير علمای مملکت تفضيل
</p>
<p style="direction:rtl;">بنهد بيم آنست که حجّت بمخالفت دولت قيام کند مصالح و حفظ سياست
</p>
<p style="direction:rtl;">ص ٥٠٢
</p>
<p style="direction:rtl;">دولت ايجاب ميکند که از حجّت جلوگيری شود. محمّد شاه رسمش اين بود
</p>
<p style="direction:rtl;">که اين قبيل سخنان را دربارهء اشخاص نمی پذيرفت در اين مورد هم خيال
</p>
<p style="direction:rtl;">ميکرد اين نسبت‌هائيکه بحجّت داده ميشود از روی غرض است و دشمنان
</p>
<p style="direction:rtl;">او از راه حسد و کينه ای که نسبت باو دارند اين حرفها را دربارهء او
</p>
<p style="direction:rtl;">ميزنند بنابر اين تصميم گرفت که مجلسی بيارايد و علمای پايتخت را
</p>
<p style="direction:rtl;">دعوت کند و حجّت را بخواهد تا در حضور علما با دليل و برهان کامل رأی
</p>
<p style="direction:rtl;">خويش را اظهار و عقيده‌اش را ثابت نمايد چندين جلسه باين نحو منعقد
</p>
<p style="direction:rtl;">شد و در هر مرتبه جناب حجّت با کمال فصاحت ايرادات مخالفين را جواب
</p>
<p style="direction:rtl;">گفت و صحّت ادّعای خويش را ثابت کرد از جمله سخنانيکه در محضر
</p>
<p style="direction:rtl;">علما فرمود اين بود ( آيا اين حديث شريف متّفقٌ عَلِيهِ سُنّی و شيعه
</p>
<p style="direction:rtl;">نيست که پيغمير اکرم فرمودند اِنّی تَارِکٌ فيکُمُ الثِّقَلَينِ کِتَابُ اللّهِ
</p>
<p style="direction:rtl;">وَ عِترَتِی ماداميکه مطابق عقيدهء شما عترت که يکی از دو ثقل است از بين رفته
</p>
<p style="direction:rtl;">و در ميان نيست ناچار ثقل ديگر بايد موجود باشد و همينطور هم هست ثقل
</p>
<p style="direction:rtl;">ديگر که موجود است کتاب است کتاب الهی يگانه وسيلهء هدايت مردم است
</p>
<p style="direction:rtl;">من از شما تقاضا ميکنم که کتاب الهی را در مقابل بگذاريد و هادی و
</p>
<p style="direction:rtl;">راهنمای خود قرار بدهيد و بدستور کتاب مراجعه کنيد و آنرا ميزان ردّ و
</p>
<p style="direction:rtl;">قبول و صحّت يا بطلان هر مطلبی و ادّعائی قرار بدهيد .)
</p>
<p style="direction:rtl;">علما وقتيکه از جواب حجّت عاجز ماندند و نتوانستند دفاع کنند با
</p>
<p style="direction:rtl;">کمال جسارت خارق عادت طلبيدند و گفتند اگر ادّعای شما صحيح است
</p>
<p style="direction:rtl;">بايد معجزه ای ظاهر شود جناب حجّت با صدای بلند فرمودند چه معجزه‌ای
</p>
<p style="direction:rtl;">بزرگتر از اين ميخواهيد که من يک تنه بدون يار و ياور شما علمای
</p>
<p style="direction:rtl;">طهران و مجتهدين معروف روبرو شده‌ام و بقوّهء برهان بر همهء شما غالب
</p>
<p style="direction:rtl;">گشته‌ام آيا غلبهء شخص من که يک نفر بيش نيستم بر علما و مجتهدين
</p>
<p style="direction:rtl;">طهران بزرگترين معجزه نيست؟ محمّد شاه چون مشاهده کرد که حجّت در
</p>
<p style="direction:rtl;">ص ٥٠٣
</p>
<p style="direction:rtl;">مذاکرات بر علما غلبه نمود و با دليل و برهان ايرادات مخالفين خود را
</p>
<p style="direction:rtl;">جواب گفت بينهايت بحجّت اعتماد کرد و پس از آن ديگر بحرفهای دشمنان
</p>
<p style="direction:rtl;">حجّت گوش نداد با آنکه جمعی از علمای زنجان و عدّهء بسياری از مجتهدين
</p>
<p style="direction:rtl;">طهران دربارهء حجّت حکم بکفر کردند و فتوی بقتلش دادند محمّد شاه با اين
</p>
<p style="direction:rtl;">همه نسبت بحجّت مهربانی و محبّت ميکرد و او را مورد انعام و افضال
</p>
<p style="direction:rtl;">خويش قرار ميداد و باو فرمود که نهايت اطمينان را بمساعدت و کمک
</p>
<p style="direction:rtl;">شخص شاه داشته باشد حاجی ميرزا آقاسی وقتيکه ديد جناب حجّت مورد عنايات
</p>
<p style="direction:rtl;">محمّد شاه واقع شده و نميتواند نسبت باو عداوتی در ظاهر ابراز کند
</p>
<p style="direction:rtl;">ناچار شد از روی حيله و مکر بر حسب ظاهر نسبت بحجّت تملّق بگويد و
</p>
<p style="direction:rtl;">حقد و حسد خود را پنهان کند از اينجهت هر چندی يکبار بمنزل حجّت
</p>
<p style="direction:rtl;">ميرفت و بواسطهء هدايائی که تقديم ميداشت ميخواست محبّت خود را
</p>
<p style="direction:rtl;">نسبت باو اظهار کند با آنکه قلباً دشمن حجّت بود.
</p>
<p style="direction:rtl;">جناب حجّت در طهران باصطلاح حبس نظر بودند و نميتوانستند از
</p>
<p style="direction:rtl;">طهران خارج شوند و با پيروان و اصحاب خويش نميتوانستند ملاقات
</p>
<p style="direction:rtl;">و گفتگو نمايند افراد مؤمنين که در زنجان بودند از جناب حجّت درخواست
</p>
<p style="direction:rtl;">کردند که تعاليم امر مبارک را برای آنها مشروحاً ارسال دارند تا بتوانند
</p>
<p style="direction:rtl;">مطابق اوامر الهی عمل کنند حجّت بآنها دستور دادند که تعاليم و نصايح
</p>
<p style="direction:rtl;">حضرت باب را از اشخاصی که من آنها را برای تحقيق بشيراز فرستادم
</p>
<p style="direction:rtl;">سؤال کنيد و بعضی اوامر و دستورات هم بآنها دادند که با قواعد
</p>
<p style="direction:rtl;">مرسومهء اسلاميّت مخالفت داشت و از جمله سفارشهائيکه بمردم زنجان
</p>
<p style="direction:rtl;">کردند اين بود که بآنها پيغام دادند سيّد کاظم زنجانی در شيراز و اصفهان از
</p>
<p style="direction:rtl;">ملازمين حضور مولای محبوب من بوده است ملّا اسکندر و مشهدی احمد را
</p>
<p style="direction:rtl;">هم من شخصاً برای تحقيق و تفحّص بشيراز فرستادم اين هر سه نفر
</p>
<p style="direction:rtl;">ميگويند که حضرت باب بنفس مقدّس خويش دستورات و فرائضی را که
</p>
<p style="direction:rtl;">ص ٥٠٤
</p>
<p style="direction:rtl;">برای مؤمنين در ضمن آيات الهيّه و الواح مبارکه نازل شده مجری
</p>
<p style="direction:rtl;">ميفرمايند و عمل ميکنند ما هم که از پيروان آن حضرت هستيم بايد
</p>
<p style="direction:rtl;">رفتار آن وجود مقدّس را پيروی نمائيم چون اين بيانات جناب حجّت را که
</p>
<p style="direction:rtl;">از طهران برای مؤمنين زنجان مرقوم شده بود اصحاب در زنجان قرائت
</p>
<p style="direction:rtl;">نمودند فوراً باطاعت پرداختند و با کمال قوّت قلب احکام جديد را عمل
</p>
<p style="direction:rtl;">مينمودند و تقاليد و عوائد قديمه را از بين بردند حتّی باطفال خويش تعليم
</p>
<p style="direction:rtl;">ميدادند و آنها را وادار ميکردند که مطابق دستور مبارک رفتار کنند
</p>
<p style="direction:rtl;">باطفال خود ياد داده بودند بگويند مولای محبوب ما اوّل کسی است که باين
</p>
<p style="direction:rtl;">احکام و دستورات عمل ميفرمايد ما که بآن بزرگوار مؤمن هستيم چرا
</p>
<p style="direction:rtl;">نبايد اين قواعد و تعاليم را چراغ راه خويش قرار دهيم در اوقاتيکه جناب
</p>
<p style="direction:rtl;">حجّت در طهران محبوس بودند خبر گرفتاری اصحاب را در قلعهء طبرسی
</p>
<p style="direction:rtl;">شنيدند خيلی ميل داشتند که بآنجا بروند و اصحاب را ياری نمايند نمی
</p>
<p style="direction:rtl;">توانستند، غمگساری که برای خود اختيار نموده بودند تشرّف بحضور
</p>
<p style="direction:rtl;">حضرت بهاءاللّه بود بر اثر حصول فيوضات مکتسبه از محضر مبارک
</p>
<p style="direction:rtl;">حضرت بهاءاللّه بود که جناب حجّت پس از چندی در راه خدمت امر بقيام و
</p>
<p style="direction:rtl;">اقدامی موفّق شدند که از حيث عظمت و بزرگی کمتر از قيام و اقدام
</p>
<p style="direction:rtl;">اصحاب قلعهء طبرسی نبود وقتيکه محمّد شاه وفات يافت و پسرش
</p>
<p style="direction:rtl;">ناصر الدّين شاه بتخت نشست جناب حجّت هنوز در طهران محبوس بودند
</p>
<p style="direction:rtl;">ميرزا تقی خان امير نظام که صدر اعظم ناصر الدّين شاه بود تصميم گرفته
</p>
<p style="direction:rtl;">بود که حبس جناب حجّت را شديدتر کند و بهانه ای بدست بياورد که
</p>
<p style="direction:rtl;">ايشان را بقتل برساند جناب حجّت وقتيکه حيات خود را در خطر ديدند از
</p>
<p style="direction:rtl;">طهران خارج شدند و بزنجان که اصحاب و پيروان اشتياق مراجعت ايشان
</p>
<p style="direction:rtl;">را داشتند برگشتند پس از ورود کربلائی ولی عطّار باصحاب خبر داد که
</p>
<p style="direction:rtl;">جناب حجّت وارد زنجان شده‌اند زن و مرد بزرگ و کوچک با کمال شوق و
</p>
<p style="direction:rtl;">ص ٥٠٥
</p>
<p style="direction:rtl;">شعف بحضور حجّت شتافتند و از مراجعت ايشان اظهار مسرّت نمودند و
</p>
<p style="direction:rtl;">با کمال سرور محبّت خلل ناپذير خود را بايشان تقديم داشتند مجد الدّوله
</p>
<p style="direction:rtl;">عموی ناصر الدّين شاه که حاکم زنجان بود از خضوع و خشوع مردم نسبت
</p>
<p style="direction:rtl;">بحجّت خوشش نيامد و خيلی اوقاتش تلخ شد که چرا زن و مرد نسبت
</p>
<p style="direction:rtl;">بحجّت اظهار اطاعت و محبّت ميکنند از شدّت خشم و غضب دستور داد
</p>
<p style="direction:rtl;">زبان کربلائی ولی عطّار را فوراً بريدند مجد الدّوله اگر چه در باطن نسبت
</p>
<p style="direction:rtl;">بحجّت عداوت شديدی داشت و پيوسته مراقب بود که فرصتی پيدا کند
</p>
<p style="direction:rtl;">و حجّت را از بين ببرد و لکن در ظاهر نسبت بجناب حجّت اظهار محبّت
</p>
<p style="direction:rtl;">ميکرد و بديدنشان ميرفت و از ايشان احترام مينمود.
</p>
<p style="direction:rtl;">در اين بين‌ها واقعهء کوچکی حادث شد که آتش عداوت پنهانی در
</p>
<p style="direction:rtl;">قلوب مخالفين حجّت بدان سبب زبانه کشيد آن قضيّه بی‌اهميّت و کوچک
</p>
<p style="direction:rtl;">از اينقرار بود که دو طفل با هم نزاعشان شد يکی از آن دو تا پسر يکی از
</p>
<p style="direction:rtl;">پيروان جناب حجّت بود حاکم زنجان فوراً فرمان داد طفل مزبور را گرفته
</p>
<p style="direction:rtl;">محبوس ساختند احبّا بحاکم مراجعه کردند و از او درخواست نمودند که
</p>
<p style="direction:rtl;">طفل محبوس را رها کند و در مقابل مبلغی را که از بين خودشان جمع کرده
</p>
<p style="direction:rtl;">بودند دريافت دارد حاکم زنجان حاضر نشد احبّا نزد جناب حجّت رفتند
</p>
<p style="direction:rtl;">و شکايت کردند جناب حجّت بحاکم نوشتند طفل صغير که برشد نرسيده
</p>
<p style="direction:rtl;">شخصاً مسئول نيست اگر شما ميخواهيد حتماً مجازات کنيد خوبست
</p>
<p style="direction:rtl;">پدرش را بجای آن طفل محبوس نمائيد حاکم بنوشتهء جناب حجّت اعتنائی
</p>
<p style="direction:rtl;">نکرد حجّت دو مرتبه نوشتند و نامه را بمير جليل که شخصی با نفوذ بود
</p>
<p style="direction:rtl;">دادند و فرمودند اين نامه را بدست خودت بحاکم بده مير جليل پدر جناب
</p>
<p style="direction:rtl;">سيّد اشرف زنجانی و يکتن از شهدای امر مبارک است وقتيکه بدار الحکومه
</p>
<p style="direction:rtl;">رسيد دربانان نگذاشتند داخل شود مير جليل غضبناک شد و خواست بزور
</p>
<p style="direction:rtl;">وارد شود شمشير خود را کشيد و دربانها را بيکطرف راند و نزد حاکم
</p>
<p style="direction:rtl;">ص ٥٠٦
</p>
<p style="direction:rtl;">رفت و خلاصی طفل را خواستار شد حاکم زنجان بدون قيد و شرط مقصود
</p>
<p style="direction:rtl;">مير جليل را انجام داد و طفل را رها کرد علمای شهر از اين رفتار حاکم
</p>
<p style="direction:rtl;">خشمگين شدند و از مجد الدّوله باز خواست کردند که چرا اينطور کردی
</p>
<p style="direction:rtl;">چرا در مقابل تهديدات دشمنان خويش استقامت ننمودی آه و افسوس که
</p>
<p style="direction:rtl;">چنين کاری از تو صادر شد دشمنان بواسطهء اين تهديدها ميخواستند ترا
</p>
<p style="direction:rtl;">بترسانند تو هم که از آنها ترسيدی مرتبهء ديگر ميآيند تقاضاهای ديگر
</p>
<p style="direction:rtl;">ميکنند و تو را مجبور مينمايند که بميل آنها رفتار کنی آن وقت طولی
</p>
<p style="direction:rtl;">نميکشد که زمام امور را بدست ميگيرند و نميگذارند شخص تو در هيچ
</p>
<p style="direction:rtl;">کاری دخالت کنی تا زود است بفرست حجّت را دستگير کن تا جلو مخالفين
</p>
<p style="direction:rtl;">خود را باين وسيله بتوانی بگيری.
</p>
<p style="direction:rtl;">حاکم زنجان ابتدا اين پيشنهاد را قبول نکرد لکن علما او را وادار
</p>
<p style="direction:rtl;">کردند که اقدام بکند و باو اطمينان دادند که در اين کار خطری پيش نخواهد
</p>
<p style="direction:rtl;">آمد شهر بهم نخواهد خورد آنگاه دو نفر از پهلوانان مشهور ستمکار وحشی
</p>
<p style="direction:rtl;">را علما وادار کردند که بروند جناب حجّت را دستگير کنند و با غل
</p>
<p style="direction:rtl;">و زنجير نزد حکومت بياورند اين دو نفر يکی پهلوان اسد اللّه و ديگری
</p>
<p style="direction:rtl;">پهلوان صفر علی بود حکومت باينها وعده داد که در مقابل اقدام به دستگيری
</p>
<p style="direction:rtl;">حجّت، انعام خوبی بشما خواهم داد اين دو نفر کلاه خود بر سر گذاشتند
</p>
<p style="direction:rtl;">و با سلاح آراسته روان شدند جمعی از طبقات پست و اراذل ناس نيز در
</p>
<p style="direction:rtl;">پی آنها براه افتادند علما هم در هر گوشه و کنار مردم را تحريک ميکردند.
</p>
<p style="direction:rtl;">چون آن دو نفر پهلوان بمحلّهء جناب حجّت رسيدند يکی از اصحاب
</p>
<p style="direction:rtl;">شجاع موسوم بمير صلاح با هفت نفر ديگر از مؤمنين که مسلّح بودند جلو
</p>
<p style="direction:rtl;">اين دو نفر را گرفتند مير صلاح از اسد اللّه پرسيد کجا ميخواهی بروی آن
</p>
<p style="direction:rtl;">پهلوان بجناب حجّت جسارت کرد فوراً مير صلاح شمشير خود را کشيد
</p>
<p style="direction:rtl;">و فرياد يا صاحب الزّمان بلند کرد و زخمی بپيشانی اسد اللّه زد شجاعت و
</p>
<p style="direction:rtl;">ص ٥٠٧
</p>
<p style="direction:rtl;">جلادت و رشادت مير صلاح و غلبهء او بر پهلوان مسلّح سبب شد که جمعيّت
</p>
<p style="direction:rtl;">هر کدام از گوشه‌ای فرار کردند اين اوّلين فرياد يا صاحب الزّمانی بود که
</p>
<p style="direction:rtl;">در شهر زنجان از نای مير صلاح شجاع و قويدل بلند شد سر تا سر شهر
</p>
<p style="direction:rtl;">مرعوب شدند حاکم زنجان از قوّت و شدّت آن فرياد ترسيد، پرسيد اين
</p>
<p style="direction:rtl;">صدا چيست و از کيست مقصودش چيست؟ وقتيکه قضيّه را باو گفتند
</p>
<p style="direction:rtl;">خوف شديدی او را فرا گرفت زيرا باو گفتند اصحاب در ساعت خطر هر
</p>
<p style="direction:rtl;">وقت ميخواهند يکديگر را برای نصرت دين و مساعدت قائم اخبار کنند
</p>
<p style="direction:rtl;">فرياد يا صاحب الزّمان ميکشند شيخ محمّد توپچی در اين وقت گرفتار
</p>
<p style="direction:rtl;">چنگ دشمنان شد و چون سلاحی با خود نداشت مخالفين سر او را شکستند
</p>
<p style="direction:rtl;">و بدار الحکومه‌اش بردند وقتی او را جلو حکومت انداختند يکی از مجتهدين
</p>
<p style="direction:rtl;">زنجان موسوم بسيّد ابو القاسم که در نزد حکومت بود با قلم تراش خود
</p>
<p style="direction:rtl;">سينهء شيخ محمّد را مجروح کرد مجد الدّوله حاکم هم شمشير خود را کشيد
</p>
<p style="direction:rtl;">و ضربتی سخت بدهان شيخ زد ساير حضّار نيز با اسلحه ای که داشتند
</p>
<p style="direction:rtl;">بجان آن مظلوم افتادند او که نميتوانست از خود دفاع کند ديگر معلوم
</p>
<p style="direction:rtl;">است که دشمنان بير‌حم چه کردند در حينی که از هر طرف باو ضربتی
</p>
<p style="direction:rtl;">وارد ميآمد بدون اينکه اهميّتی بدرد و رنج بدهد ميگفت خدايا ترا شکر که
</p>
<p style="direction:rtl;">تاج شهادت را بر سر من گذاشتی.
</p>
<p style="direction:rtl;">شيخ محمّد توپچی اوّل کسی است که در شهر زنجان در راه امر الهی
</p>
<p style="direction:rtl;">بشهادت رسيد وفات آن شهيد سعيد در روز جمعه چهارم رجب ١٢٦٦ هجری
</p>
<p style="direction:rtl;">يعنی چهل و پنج روز پيش از شهادت جناب وحيد در نيريز و پنجاه و پنج
</p>
<p style="direction:rtl;">روز قبل از شهادت حضرت باب در تبريز بوقوع پيوست.
</p>
<p style="direction:rtl;">در آن روز که خون آن بی‌گناه ريخته شد آتش انتقام در قلوب دشمنان
</p>
<p style="direction:rtl;">شعله کشيد و در صدد برآمدند که ساير اصحاب را نيز بشهادت برسانند
</p>
<p style="direction:rtl;">و چون ميدانستند که حاکم با آنها همراه است تصميم گرفتند که بدون
</p>
<p style="direction:rtl;">ص ٥٠٨
</p>
<p style="direction:rtl;">اجازهء حکومت بهر کس دست يافتند مقتولش سازند و پيش خود اين طور
</p>
<p style="direction:rtl;">قرار دادند که تا آتش اصحاب حجّت را خاموش نکنند باستراحت نپردازند
</p>
<p style="direction:rtl;">زيرا رويّهء حجّت را کفر ميپنداشتند از طرفی حاکم شهر را مجبور کردند
</p>
<p style="direction:rtl;">که بجارچی فرمان بدهد تا در شهر اعلان کند که هر کس پيروی حجّت نمايد
</p>
<p style="direction:rtl;">و به اصحاب او بپيوندد جانش در خطر است اموالش تاراج خواهد شد زن
</p>
<p style="direction:rtl;">و اولادش بی‌پرستار و ذليل و خوار خواهند گشت هر که براحتی و آبروی
</p>
<p style="direction:rtl;">خود علاقه دارد و عائله خود را دوست ميدارد بايد از حجّت و اصحابش جدا
</p>
<p style="direction:rtl;">شود و در سايهء حمايت پادشاه در آيد.
</p>
<p style="direction:rtl;">جارچی که اين مطلب را اعلان کرد اهالی زنجان بدو دسته شدند يعنی
</p>
<p style="direction:rtl;">دو اردوی جنگجو در مقابل هم قرار گرفتند برای بعضی از اشخاص که در
</p>
<p style="direction:rtl;">قبول امر مردّد بودند اين پيش آمد امتحان سختی بود و بزرگترين حوادث
</p>
<p style="direction:rtl;">مؤثّره محسوب گشت زيرا باين وسيله پسر از پدر و برادر از برادر جدا
</p>
<p style="direction:rtl;">شد رشتهء خويشاوندی و محبّت دنيا در آن روز بين افراد مؤمنين و غير
</p>
<p style="direction:rtl;">مؤمن گسيخته گشت نسبتهای ظاهری فراموش شد شهر زنجان دچار
</p>
<p style="direction:rtl;">آشوب و پريشانی گشت فرياد و فغان عائله‌ها که افرادشان از هم جدا شده
</p>
<p style="direction:rtl;">بودند بآسمان رسيد آنهائيکه بجناب حجّت پيوسته بودند و از طايفه
</p>
<p style="direction:rtl;">و خويشاوندان خود گسسته بودند خيلی شادمان و مسرور بودند فريادهای
</p>
<p style="direction:rtl;">فرح و شادی ميکشيدند که با فريادهای يأس آميز ساير مردم و با ندای سبّ
</p>
<p style="direction:rtl;">و لعن دشمنان ممزوج و مخلوط گشته بگوش ميرسيد اردوگاه دشمن خود
</p>
<p style="direction:rtl;">را برای هجوم و حمله به بيگناهان مهيّا ميساخت حاکم زنجان و مجتهدين
</p>
<p style="direction:rtl;">و اعيان شهر اشخاصی را بدهات اطراف فرستاده بودند و جمعی را بکمک
</p>
<p style="direction:rtl;">خواسته بودند.
</p>
<p style="direction:rtl;">جناب حجّت از اين هياهو و قيل و قال، از قيام و اقدام خود نکاستند
</p>
<p style="direction:rtl;">بمنبر تشريف بردند و با صدای بلند مردم را مخاطب ساخته گفتند " دست
</p>
<p style="direction:rtl;">ص ٥٠٩
</p>
<p style="direction:rtl;">قدرت الهی امروز حقّ را از باطل جدا کرد و نور و ظلمت را از هم ممتاز
</p>
<p style="direction:rtl;">گردانيد ای مردم من نميخواهم شما برای خاطر من بسختی و بليّات دچار
</p>
<p style="direction:rtl;">شويد يگانه مقصود حاکم و علمای زنجان آنست که مرا بگيرند و بقتل
</p>
<p style="direction:rtl;">برسانند هيچ مقصودی جز اين ندارند فقط بخون من تشنه هستند بهيچ
</p>
<p style="direction:rtl;">کدام از شماها کاری ندراند هر کس ميخواهد خودش را از خطر حفظ کند
</p>
<p style="direction:rtl;">هر کس جان خود را دوست ميدارد و نيمخواهد در راه امر فدا کند خوبست
</p>
<p style="direction:rtl;">پيش از آنکه فرصت از دست برود از اينجا خارج شود". حاکم زنجان
</p>
<p style="direction:rtl;">متجاوز از سه هزار نفر اهالی دهات زنجان را برای جنگ آماده کرده بود
</p>
<p style="direction:rtl;">مير صلاح و بعضی از همگنان او که اضطراب شديد اعدا را مشاهده کردند
</p>
<p style="direction:rtl;">از جناب حجّت درخواست نمودند که بقلعهء علی مردان خان که در جوار
</p>
<p style="direction:rtl;">محلّه خودشان بود انتقال کنند زيرا اين مطلب باحتياط نزديکتر بود
</p>
<p style="direction:rtl;">جناب حجّت موافقت فرمودند و دستور دادند زنان و اطفال و آذوقه
</p>
<p style="direction:rtl;">و مصارف لازمه را بقلعه ببرند جمعی در قلعه منزل داشتند اصحاب
</p>
<p style="direction:rtl;">ساکنين قلعه را راضی کردند که از قلعه خارج شوند و در عوض منازل
</p>
<p style="direction:rtl;">خويش را بآنها واگذار نمايند بنابراين اصحاب خانه‌های خود را خالی
</p>
<p style="direction:rtl;">کردند و بساکنين قلعه دادند و خود بجای آنها بقلعه رفتند.
</p>
<p style="direction:rtl;">دشمنان در صدد بودند که بشدّت هجوم نمايند وقتيکه تير اندازی
</p>
<p style="direction:rtl;">شروع شد مير رضا که از سادات شجاع پر همّت بود بحضور جناب حجّت
</p>
<p style="direction:rtl;">مشرّف شد و عرض کرد اجازه بفرمائيد من بروم و حاکم را دستگير کنم
</p>
<p style="direction:rtl;">و او را بياورم در قلعه حبس نمايم جناب حجّت موافقت نفرمودند و باو
</p>
<p style="direction:rtl;">گفتند نبايد جان خود را در اين راه از دست بدهيد تصميم مير رضا بگوش
</p>
<p style="direction:rtl;">حاکم رسيد و سرا پا گرفتار ترس و بيم گشت بطوريکه ميخواست فوراً از
</p>
<p style="direction:rtl;">زنجان خارج شود ولی يکی از سادات شهر او را از اين خيال منصرف کرد
</p>
<p style="direction:rtl;">و گفت اگر شما برويد انقلاب عظيمی ايجاد خواهد شد آنوقت در نظر شاه
</p>
<p style="direction:rtl;">و صدر اعظم از مقام شما خواهد کاست و گفت من خودم الآن ميروم و
</p>
<p style="direction:rtl;">ص ٥١٠
</p>
<p style="direction:rtl;">بساکنين قلعه هجوم ميکنم شخص مزبور با سی نفر از همگنان خود بقصد
</p>
<p style="direction:rtl;">هجوم بقلعه روان شد در بين راه دو نفر از دشمنان را ديد که با شمشير
</p>
<p style="direction:rtl;">برهنه بطرف او ميآيند خيال کرد ميخواهند باو و همراهانش هجوم کنند
</p>
<p style="direction:rtl;">و بقدری ترسيد که فوراً فرار کرده بمنزل خود رفت و از قولی که بحاکم
</p>
<p style="direction:rtl;">زنجان داده بود بکلّی صرفنظر کرد حتّی فراموش کرد، در منزل را بست
</p>
<p style="direction:rtl;">و تمام روز را در منزل پنهان بود سی نفر همراهان او نيز از هجوم بقلعه
</p>
<p style="direction:rtl;">منصرف شدند و بعدها فهميدند که آن دو نفر اصلاً خيال نداشته بودند که
</p>
<p style="direction:rtl;">باين جمعيّت هجوم کنند بلکه برای انجام مأموريّتی ميرفتند و تصادفاً بين
</p>
<p style="direction:rtl;">راه باينها برخوردند. اين پيش آمد شرم‌آور و خجلت افزا و چند اقدام
</p>
<p style="direction:rtl;">ديگری که بعد از اين واقعه از طرف حاکم و لشکريانش بوقوع پيوست جميعاً
</p>
<p style="direction:rtl;">بی‌نتيجه ماند هر وقت اينها بقلعه هجوم می بردند جناب حجّت چند نفر
</p>
<p style="direction:rtl;">را ميفرمودند تا از قلعه بيرون رفته آنها را متفرّق سازند ولی باصحاب در
</p>
<p style="direction:rtl;">حين عزيمت سفارش ميکردند که تا مجبور نشويد بخونريزی دست نزنيد
</p>
<p style="direction:rtl;">فقط سعی کنيد هجوم دشمن را دفع نمائيد و مواظب باشيد که باطفال و
</p>
<p style="direction:rtl;">زنها اذيّتی وارد نيايد عدّهء اصحاب حجّت سه هزار نفر بودند جناب حجّت
</p>
<p style="direction:rtl;">باصحاب ميفرمودند ما مأمور نيستيم که با کفّار جهاد کنيم آنها نيّتشان
</p>
<p style="direction:rtl;">هر چه ميخواهد باشد ما فقط بايد بدفاع مشغول شويم ولی جهاد جايز نيست
</p>
<p style="direction:rtl;">امور بر همين منوال ميگذشت.
</p>
<p style="direction:rtl;">صدر الدّوله اصفهانی که با دو فوج سرباز عازم آذربايجان بود از طرف
</p>
<p style="direction:rtl;">امير نظام مأمور شد که عزيمت بآذربايجان را بتأخير بيندازد و بزنجان
</p>
<p style="direction:rtl;">برود و با حکومت زنجان مساعدت نمايد فرمان امير کبير در خمسه
</p>
<p style="direction:rtl;">بصدر الدّوله رسيد امير نظام در ضمن آن فرمان چنين نوشته بود.
</p>
<p style="direction:rtl;">" شما از طرف پادشاه مأمور شده‌ايد که طايفهء فتنه انگيزی را که در
</p>
<p style="direction:rtl;">زنجان و اطراف آن مجتمع شده‌اند مغلوب نمائيد قوای آنها را از بين ببريد
</p>
<p style="direction:rtl;">ص ٥١١
</p>
<p style="direction:rtl;">از مقاصدشان جلوگيری کنيد اگر اين خدمت را بخوبی انجام داديد در
</p>
<p style="direction:rtl;">نظر شاه خيلی عزيز خواهيد شد و مورد تجليل و احترام سايرين
</p>
<p style="direction:rtl;">خواهيد گشت."
</p>
<p style="direction:rtl;">از مشاهدهء اين فرمان آتش حرص و طمع صدر الدّوله شعله ور شد
</p>
<p style="direction:rtl;">با سربازهای خود فوراً بزنجان عزيمت نمود حاکم زنجان نيز افراد و لوازم
</p>
<p style="direction:rtl;">جنگی در اختيار او گذاشت صدر الدّوله فوراً باصحاب هجوم کرد و قلعه را
</p>
<p style="direction:rtl;">مورد حملهء خود قرار داد سه شبانه روز جنگ ادامه داشت اصحاب با کمال
</p>
<p style="direction:rtl;">شجاعت بر حسب دستور جناب حجّت فقط دفاع ميکردند و از هجوم اعدا
</p>
<p style="direction:rtl;">ممانعت مينمودند قوای دشمن با آنکه از هر جهت کامل بود هم اسلحه
</p>
<p style="direction:rtl;">داشتند و هم افراد جنگ آزموده بودند بالاخره از عهده بر نيامد که اصحاب
</p>
<p style="direction:rtl;">شجاع قلعه را مغلوب سازد و آنها را وادار کند که بدون قيد و شرط تسليم
</p>
<p style="direction:rtl;">شوند اصحاب از هيچ چيز نمی انديشيدند گرسنگی و بيخوابی و توپ و
</p>
<p style="direction:rtl;">تفنگ دشمنان آنها را از دفاع باز نميداشت فرياد يا صاحب الزّمان
</p>
<p style="direction:rtl;">ميکشيدند اين فرياد اثر سحر آسائی داشت دشمنان ميترسيدند و متفرّق
</p>
<p style="direction:rtl;">ميشدند کار بجائی رسيد که لشکر دشمن از غلبهء بر اصحاب مأيوس شدند
</p>
<p style="direction:rtl;">و بعجز خويش اعتراف نمودند صدر الدّوله اقرار کرد که پس از نه ماه جنگ
</p>
<p style="direction:rtl;">کردن‌های پی در پی از دو فوج سربازش بجز سی نفر اشخاص بيکاره کسی
</p>
<p style="direction:rtl;">باقی نمانده و اعتراف کرد که من نميتوانم آنهائی را که در قلعه پناهنده
</p>
<p style="direction:rtl;">شده و با چنين روح قوی و توانا مدافعه ميکنند از پای در آورم در نتيجه
</p>
<p style="direction:rtl;">صدر الدّوله درجه و مقامش از دست رفت و مغضوب شاه گرديد جميع آمال
</p>
<p style="direction:rtl;">و آرزوهائی را که با نهايت بی‌صبری متتظر بود بواسطهء غلبه يافتن
</p>
<p style="direction:rtl;">باصحاب قلعه تحصيل کند بنااميدی مبدّل گشت، شکست سختی خورد و رو
</p>
<p style="direction:rtl;">بفرار نهاد.
</p>
<p style="direction:rtl;">مردم زنجان از فرار صدرالدّوله بهراس افتادند هيچکدام ديگر حاضر
</p>
<p style="direction:rtl;">ص ٥١٢
</p>
<p style="direction:rtl;">نبودند که جان خود را در خطر بيندازند زيرا از حصول فتح و فيروزی
</p>
<p style="direction:rtl;">نااميد بودند هيچکس بميل خود بجنگ نميرفت بعضی را مجبور ميکردند
</p>
<p style="direction:rtl;">که بقلعه هجوم کنند فقط افواجی که از طهران بکمک ميآمدند بجنگ و
</p>
<p style="direction:rtl;">جدال ميپرداختند سايرين از ورود در جنگ خود داری ميکردند ورود افواج
</p>
<p style="direction:rtl;">از طهران بزنجان سبب شد که مردم شهر مخصوصاً تاجرها منفعت بسياری
</p>
<p style="direction:rtl;">بردند از طرف ديگر اصحاب جناب حجّت که در قلعه محصور بودند از جهت
</p>
<p style="direction:rtl;">خوراک و لوازم ديگر بمضيقه افتادند تهيّهء خوارکی برای اصحاب ممکن
</p>
<p style="direction:rtl;">نبود گاهی بعضی از زنها ببهانه‌های مختلف خود را به قلعه ميرساندند و
</p>
<p style="direction:rtl;">بعضی چيزها که داشتند بقيمت خيلی گران باصحاب ميفروختند فقط از
</p>
<p style="direction:rtl;">اين راه بود که گاهی اصحاب قوت غذائی پيدا ميکردند ولی اينهم هميشه
</p>
<p style="direction:rtl;">ممکن نبود اصحاب قلعه با آنکه گرفتار گرسنگی و دائماً مورد هجوم دشمن
</p>
<p style="direction:rtl;">بودند با نهايت استقامت دفاع ميکردند و چون يقين داشتند که قوای دشمن
</p>
<p style="direction:rtl;">نميتواند آنها را مغلوب کند بيست و هشت سنگر در قلعه ساختند در هر
</p>
<p style="direction:rtl;">سنگری نوزده نفر از اصحاب بدفاع مشغول بودند و نوزده نفر ديگر
</p>
<p style="direction:rtl;">بمراقبت دشمن پرداخته و اقدامات آنها را بمدافعين خبر ميدادند.
</p>
<p style="direction:rtl;">دشمنان گاهی شخصی را ميفرستادند نزديک قلعه ميآمد و جار
</p>
<p style="direction:rtl;">ميکشيد، ميگفت حاکم زنجان و رئيس لشکر از تقصير کسيکه قلعه را رها
</p>
<p style="direction:rtl;">کند و بدين اسلام برگردد ميگذرند چنين شخصی ميتواند سالم بهر جا که
</p>
<p style="direction:rtl;">ميخواهد برود هر کس اينطور کاری بکند پادشاه باو رتبه و مقام ميدهد و
</p>
<p style="direction:rtl;">مورد انعام خويش ميسازد شاه و نمايندهء او قسم خورده‌اند که بعهد خود
</p>
<p style="direction:rtl;">وفا کنند بيائيد ای مردم دست از حجّت برداريد و از قلعه خارج شويد
</p>
<p style="direction:rtl;">فرياد جارچی که بلند ميشد اصحاب قلعه او را مورد استهزاء و تحقير قرار
</p>
<p style="direction:rtl;">ميدادند و هيچکس گوش باين حرفها نميداد.
</p>
<p style="direction:rtl;">در ضمن زنهائی که در قلعه بودند زنی دهاتی موسوم بزينب بود
</p>
<p style="direction:rtl;">ص ٥١٣
</p>
<p style="direction:rtl;">مشارٌ اليها مسکنش در ده کوچکی نزديک زنجان بود ايمانش باعلی درجهء قوّت
</p>
<p style="direction:rtl;">و در شجاعت بی‌نظير و دارای صباحت وجه بود وقتيکه ديد برادران دينی
</p>
<p style="direction:rtl;">او دچار مشقّات و صدمات هستند با کمال شجاعت تصميم گرفت که
</p>
<p style="direction:rtl;">بنصرت آنها قيام کند از اينجهت خود را بلباس مردان بياراست و در
</p>
<p style="direction:rtl;">هنگام هجوم اعدا با اصحاب شرکت ميکرد و دشمنان را متفرّق ميساخت
</p>
<p style="direction:rtl;">جبّه‌ای در بر و کلاهی بر سر گذاشته بود موهای سر خود را چيده بود
</p>
<p style="direction:rtl;">شمشيری حمايل داشت زرهی بر تن کرده بود و تفنگی بر دوش انداخته
</p>
<p style="direction:rtl;">با اين هيئت همراه اصحاب دفاع ميکرد جزو جنگجويان سنگر بود همه او را
</p>
<p style="direction:rtl;">مرد ميپنداشتند بمحض اينکه دشمنان گلوله ميانداختند زينب با کمال
</p>
<p style="direction:rtl;">شجاعت شمشير خود را ميکشيد و بقلب لشکر دشمن هجوم کرده بانگ يا
</p>
<p style="direction:rtl;">صاحب الزّمان برميآورد و اعتنائی بصفوف لشکر نداشت دوست و دشمن
</p>
<p style="direction:rtl;">از مشاهدهء شجاعت و جرأت و سرعت مشارٌ اليها که بی‌مثل و نظير بود
</p>
<p style="direction:rtl;">متحيّر بودند هر وقت بدشمنان حمله ميکرد همه با نهايت خوف و بيم از
</p>
<p style="direction:rtl;">جلو شمشيرش فرار ميکردند و ميگفتند اين غضب الهی است که بر ما
</p>
<p style="direction:rtl;">نازل شده با کمال نااميدی از شمشير زينب فرار کرده سنگرها
</p>
<p style="direction:rtl;">و استحکامات خود را خالی ميگذاشتند جناب حجّت از ميان يکی از برجها
</p>
<p style="direction:rtl;">مراقب حرکات دشمن بودند در آن بين زينب را مشاهده فرمودند که
</p>
<p style="direction:rtl;">بدشمنان حمله کرده و بدفاع مشغول است سربازان دشمن را ديدند که رو
</p>
<p style="direction:rtl;">بفرار نهاده‌اند و زينب آنها را تعقيب مينمايد جناب حجّت او را نشناختند
</p>
<p style="direction:rtl;">و از شجاعتش در عجب شده باصحاب فرمودند بگوئيد برگردد و دشمنان
</p>
<p style="direction:rtl;">را تعقيب نکند وقتيکه ديدند مشارٌ اليها بگلوله‌هائيکه اطرافش ميبارد
</p>
<p style="direction:rtl;">اهمّيّت نميدهد فرمودند اينگونه اقدام و شجاعت از هيچکس و هيچ مردی
</p>
<p style="direction:rtl;">تا کنون ظاهر نشده از او پرسيدند که مقصود تو از اين رويّه چيست؟
</p>
<p style="direction:rtl;">زينب بگريه افتاد و گفت وقتی ديدم برادران من گرفتار سختی و مشقّت
</p>
<p style="direction:rtl;">ص ٥١٤
</p>
<p style="direction:rtl;">هستند از شدّت اندوه و غصّه قلبم مجروح شد قوّهء باطنيّه ای مرا وادار کرد
</p>
<p style="direction:rtl;">که بنصرت آنان قيام کنم نتوانستم تصميم خود را تغيير بدهم از طرفی هم
</p>
<p style="direction:rtl;">ميترسيدم که شما بمن اجازه ندهيد که به برادارن دينی خود کمک کنم
</p>
<p style="direction:rtl;">جناب حجّت فرمودند تو بايد زينب باشی حتماً خود او هستی عرض کرد
</p>
<p style="direction:rtl;">بلی من زينب هستم و هيچکس جز شما تا کنون بحقيقت حال من اطّلاع
</p>
<p style="direction:rtl;">پيدا نکرده شما را بحضرت باب قسم ميدهم که مرا از اين موهبتی که
</p>
<p style="direction:rtl;">بالاترين مواهب محسوب است بی‌نصيب نفرمائيد يگانه آرزوی من در
</p>
<p style="direction:rtl;">زندگانی اينست که بشهادت نائل شوم جناب حجّت از طرز در خواست و
</p>
<p style="direction:rtl;">لهجهء گفتار مشارٌاليها متأثّر شدند فرمودند مطمئنّ باش من پيوسته
</p>
<p style="direction:rtl;">دربارهء تو دعا ميکنم و بواسطهء شجاعت و قوّت قلبی که داشت زينب را
</p>
<p style="direction:rtl;">رستم علی نام نهادند و باو فرمودند امروز روز قيامت است، روز کشف
</p>
<p style="direction:rtl;">اسرار است، روز آشکار شدن رموز است خداوند باعمال نظر دارد و به
</p>
<p style="direction:rtl;">قلوب متوجّه است بصورت ظاهر نظر نميفرمايد خواه زن باشد خواه مرد
</p>
<p style="direction:rtl;">إنَّ اللّهَ يَنظُرُ إلی قُلُوبِکُم و لا يَنظُر إلی صُوَرِکم اگر چه تو
</p>
<p style="direction:rtl;">دختر جوان کم تجربه‌ای هستی ولی در شجاعت و قوّت قلب در ميان مردان هم نظائر تو
</p>
<p style="direction:rtl;">قليلند اينک برو مشغول دفاع باش و اصحاب را نصرت بکن و بر خلاف
</p>
<p style="direction:rtl;">فرائض دين مبين رفتار منما ما مأمور بجهاد نيستم فقط بايد از خودمان
</p>
<p style="direction:rtl;">دفاع کنيم و جلو هجوم معاندين خائن را بگيريم مدّت پنج ماه رستم علی با
</p>
<p style="direction:rtl;">کمال شجاعت و قوّت قلب بی‌نظير خود بخدمتی که باو رجوع شده بود
</p>
<p style="direction:rtl;">ادامه داد نه در بند خواب بود و نه در فکر راحت و خوراک بعضی از
</p>
<p style="direction:rtl;">اشخاص متردّد که چنان شجاعت بی‌مثل و مانندی را از او مشاهده کردند
</p>
<p style="direction:rtl;">متذکّر شدند و بتدارک مافات قيام نمودند رستم علی هميشه شمشيرش
</p>
<p style="direction:rtl;">حمايل بود گاهی که ميخوابيد زره بر تن داشت و شمشيرش در پهلويش
</p>
<p style="direction:rtl;">بود هر يک از اصحاب موظّف بودند که در جای معيّنی که برای آنها تعيين
</p>
<p style="direction:rtl;">ص ٥١٥
</p>
<p style="direction:rtl;">شده بود قرار بگيرند و بحراست و دفاع بپردازند ولی رستم علی جای
</p>
<p style="direction:rtl;">معيّن نداشت هر جا ميخواست ميرفت مراقب بود که دشمن بکدام نقطه
</p>
<p style="direction:rtl;">هجوم ميکند فوراً خود را بکمک اصحاب در همان نقطه ميرسانيد دائماً در
</p>
<p style="direction:rtl;">مقدّمهء مدافعين قرار ميگرفت و باصحاب نصرت ميکرد در اواخر حال که
</p>
<p style="direction:rtl;">چندان از عمر رستمعلی باقی نمانده بود دشمنان براز او پی برده بودند
</p>
<p style="direction:rtl;">و با آنکه فهميده بودند کسيکه بآنها حمله ميکند و هجوم آنان را دفع
</p>
<p style="direction:rtl;">مينمايد مرد نيست زنست معذلک از او خيلی ميترسيدند بمحض اينکه
</p>
<p style="direction:rtl;">فرياد رستمعلی بلند ميشد قلب دشمنان مملوّ از خوف ميگشت و همه دست
</p>
<p style="direction:rtl;">و پای خود را گم ميکردند.
</p>
<p style="direction:rtl;">يک روز رستمعلی مشاهده کرد که جمعی از دشمنان عدّه‌ای از
</p>
<p style="direction:rtl;">اصحاب را احاطه کرده‌اند با نهايت سرعت بحضور جناب حجّت رفت و
</p>
<p style="direction:rtl;">خود را بپای آن بزرگوار انداخت و با تضرّع و گريه عرض کرد اجازه بدهيد
</p>
<p style="direction:rtl;">بکمک آنها بروم من ميدانم که چيزی از عمرم باقی نمانده شايد بروم
</p>
<p style="direction:rtl;">بشهادت برسم از شما رجا دارم تقصيرهای مرا ببخشيد و در نزد مولای
</p>
<p style="direction:rtl;">محبوبيکه جان خود را برای او فدا ميکنم از من شفاعت کنيد جناب حجّت
</p>
<p style="direction:rtl;">از شدّت تأثّر جوابی نفرمودند و سکوت کردند زينب سکوت جناب حجّت
</p>
<p style="direction:rtl;">را علامت رضايت دانست فوراً از در بيرون رفت و هفت مرتبه فرياد
</p>
<p style="direction:rtl;">يا صاحب الزّمان کشيد يکی از دشمنان را که بعضی از اصحاب را بقتل
</p>
<p style="direction:rtl;">رسانده بود مورد هجوم خود قرار داد و دست او را با شمشير قطع کرد و با
</p>
<p style="direction:rtl;">نهايت خشم و غضب ميگفت چرا اسلام را بدنام کرده‌ايد اگر راست
</p>
<p style="direction:rtl;">ميگوئيد چرا با کمال ذلّت و حقارت از دم شمشير من فرار ميکنيد آنگاه
</p>
<p style="direction:rtl;">بی‌محابا بسنگرهای دشمن توجّه نمود سه سنگر را خراب کرد و نگاهبانان
</p>
<p style="direction:rtl;">آنها را کشت بسنگر چهارمی که وارد شد او را گلوله باران نمودند بر اثر
</p>
<p style="direction:rtl;">گلوله بر زمين افتاد و جان داد هيچيک از دشمنان دربارهء طهارت ذات
</p>
<p style="direction:rtl;">ص ٥١٦
</p>
<p style="direction:rtl;">و پاکی و شجاعت و ديانت و ايمان او شکّ و شبهه‌ای نداشتند زينب در نظر
</p>
<p style="direction:rtl;">دشمنان زنی دهاتی نبود عنوان جميع فضائل انسانيّت بود مجسّمهء رفتار
</p>
<p style="direction:rtl;">نيک و مظهر تجلّی روح شجاعتی بود که جز در ظلّ ديانت حضرت باب چنين
</p>
<p style="direction:rtl;">ارواح مقدّسه يافت نميشد رفتارش طوری بود که پس از وفاتش قريب
</p>
<p style="direction:rtl;">بيست نفر از زنهائيکه او را ميشناختند بامر مبارک حضرت باب
</p>
<p style="direction:rtl;">مؤمن شدند.
</p>
<p style="direction:rtl;">جناب حجّت بوسيلهء اشخاص معيّنی که حامل پيامهای او باصحاب
</p>
<p style="direction:rtl;">ميشدند پيروان را خبر داد و بمؤمنينی که در سنگرها بودند پيغام فرستاد
</p>
<p style="direction:rtl;">که بر حسب فرمودهء حضرت اعلی هر شب نوزده مرتبه اللّهُ اکبر و اللّهُ
</p>
<p style="direction:rtl;">أعظم و اللّه اجمَل و اللّه ابهی و اللّه اطهَر بگويند همان شبی که امر جناب
</p>
<p style="direction:rtl;">حجّت باصحاب رسيد همه اطاعت کردند و يک آواز جملات فوق را تکرار
</p>
<p style="direction:rtl;">مينمودند صدای اصحاب بقدری بلند و شديد بود که دشمنان از خواب
</p>
<p style="direction:rtl;">پريدند و با کمال ترس و بيم از اردو فرار کردند، با نهايت سرعت خود را
</p>
<p style="direction:rtl;">نزديک مسکن حاکم رسانده از منازل مجاورهء آن نقطه پناه می‌طلبيدند
</p>
<p style="direction:rtl;">بعضی از شدّت ترس افتادند و مردند، مردم زنجان را يکسره ترس و بيم
</p>
<p style="direction:rtl;">بقدری فرا گرفت که بدهات مجاور پناهنده شدند بيشتر مردم خيال
</p>
<p style="direction:rtl;">ميکردند که اين فرياد بلند علامت ظهور روز قيامت است بعضی خيال
</p>
<p style="direction:rtl;">ميکردند که اين فرياد علامت آنست که جناب حجّت باصحاب خود فرمان
</p>
<p style="direction:rtl;">هجوم جديدی شديدتر از سابق داده است.
</p>
<p style="direction:rtl;">چون جناب حجّت اضطراب و پريشانی دشمنان را مشاهده فرمودند،
</p>
<p style="direction:rtl;">فرمودند اينها چه ميکردند اگر مولای محبوب بما امر ميفرمودند که جهاد
</p>
<p style="direction:rtl;">کنيد ما مأمور بدفاع هستيم نه بجهاد بما امر شده است که اصول محبّت و
</p>
<p style="direction:rtl;">احسان را در قلوب مردمان ثابت و پا برجای نمائيم و از هر گونه شدّت و
</p>
<p style="direction:rtl;">سختی برکنار باشيم مقصود من و اصحاب من اينست که رئيس و شاه خود
</p>
<p style="direction:rtl;">ص ٥١٧
</p>
<p style="direction:rtl;">را اطاعت کنيم و با همهء مردم بمودّت و دوستی رفتار نمائيم من اگر
</p>
<p style="direction:rtl;">ميخواستم مثل ساير علمای زنجان رفتار کنم طوری بودم که اين مردم مرا
</p>
<p style="direction:rtl;">می‌پرستيدند و از دل و جان اطاعت ميکردند ولی من هرگز قبول نميکنم که
</p>
<p style="direction:rtl;">بر خلاف امر مولای خود رفتار کنم اگر جميع گنج و ثروت دنيا را بمن
</p>
<p style="direction:rtl;">بدهند و تمام جاه و جلال جهان مال من بشود برخلاف ارادهء مولای خود هرگز
</p>
<p style="direction:rtl;">اقدامی نخواهم کرد هنوز مردم زنجان ترس و اضطراب آن شب را فراموش
</p>
<p style="direction:rtl;">نکرده‌اند آن حوادث دائماً در جلو چشمشان مجسّم است من از شخصی
</p>
<p style="direction:rtl;">شنيدم که ميگفت در آنشب اردوی دشمن جولانگاه ترس و وحشت
</p>
<p style="direction:rtl;">و اضطراب بود ولی اصحاب در قلعه بمناجات و دعا مشغول بودند در حينی
</p>
<p style="direction:rtl;">که پيروان جناب حجّت بذکر پرداخته و هدايت و رحمت او را طالب بودند
</p>
<p style="direction:rtl;">دشمنان آنها يعنی رؤسای لشکر و رجال قوم بکار های زشت و اعمال پست
</p>
<p style="direction:rtl;">سرگرم بودند اصحاب قلعه با آنکه گرسنه بودند و راه بروی آنها بسته،
</p>
<p style="direction:rtl;">پيوسته مشغول مناجات و مطابق امر حضرت باب بتلاوت آيات
</p>
<p style="direction:rtl;">ميپرداختند امّا از اردوی دشمن پی در پی صدای خنده و شتم و کلمات زشت
</p>
<p style="direction:rtl;">و پست بگوش ميرسيد در آن شب که فرياد اصحاب بلند شد بعضی از
</p>
<p style="direction:rtl;">رؤسای لشکر که بباده گساری مشغول بودند چون صدای اصحاب را شنيدند
</p>
<p style="direction:rtl;">همانطور که جام شراب در دست داشتند پا برهنه رو بفرار نهادند جامها از
</p>
<p style="direction:rtl;">دستشان افتاد بعضی سر برهنه و نيمه عريان به بيابان فرار کردند در
</p>
<p style="direction:rtl;">حين فرار سفره‌های قمار و جامهای شراب منطوی و سرنگون گشت بقدری
</p>
<p style="direction:rtl;">ترسيدند که نتوانستند لباس خود را بپوشند بعضی از آنها بمنزل علما
</p>
<p style="direction:rtl;">رفتند و آنها را از خواب بيدار کردند و در حاليکه از بادهء ناب مست بودند
</p>
<p style="direction:rtl;">علما را بباد لعنت و نفرين گرفتند و بآنها ميگفتند خدا شما را لعنت کند
</p>
<p style="direction:rtl;">که اين فتنه و فساد را برپا کرده‌ايد.
</p>
<p style="direction:rtl;">پس از مدّتی دشمنان بسرّ فرياد اصحاب آگاه شدند آنوقت خوفشان
</p>
<p style="direction:rtl;">ص ٥١٨
</p>
<p style="direction:rtl;">زائل شد و با نهايت شرمساری هر يک بمرکز خويش برگشتند صاحب
</p>
<p style="direction:rtl;">منصب‌ها بسربازان خود دستور دادند که مراقب باشند از هر طرف که
</p>
<p style="direction:rtl;">صدای اصحاب بگوش برسد آنجا را نشانه کنند هر شب جمعی از اصحاب
</p>
<p style="direction:rtl;">باين نحو شهيد ميشدند معذلک ترس و فتوری در آنها راه نمييافت تمام
</p>
<p style="direction:rtl;">مصائب وارده را حقير ميشمردند پيوسته صدای تکبير و تهليل آنان بلند
</p>
<p style="direction:rtl;">بود تلاوت آيات و مناجات هر مشکلی را در نظر آنها آسان ميساخت هر چه
</p>
<p style="direction:rtl;">از عدّهء اصحاب کم ميشد فرياد و صدای سايرين شديدتر و بلندتر ميگرديد
</p>
<p style="direction:rtl;">از مرگ باکی نداشتند و از ياد محبوب غفلت نمينمودند در همان بين ها که
</p>
<p style="direction:rtl;">نائرهء جنگ و جدال زبانه ميکشيد جناب حجّت نامه ای بناصر الدّين شاه
</p>
<p style="direction:rtl;">نگاشتند مضمون نامه اين بود:
</p>
<p style="direction:rtl;">(رعايای اعليحضرت پادشاهی، شاه خود را فرمانفرمای جهان
</p>
<p style="direction:rtl;">و بزرگترين پشتيبان دين و ايمان ميشمارند بعدالت شاه پناهنده ميشوند
</p>
<p style="direction:rtl;">و برای حفظ حقوق خويش شخص شاه را بزرگترين حامی خود ميدانند
</p>
<p style="direction:rtl;">قضيّهء ما مستقيماً راجع بعلمای زنجان است بهيچوجه ارتباطی بشاه
</p>
<p style="direction:rtl;">و مردم زنجان ندارد مرحوم محمّد شاه مرا به طهران خواستند و فرمودند
</p>
<p style="direction:rtl;">حقّانيّت آئين خود را اثبات نمايم منهم با حضور شاه مرحوم اين امر را
</p>
<p style="direction:rtl;">مجری کردم شاهنشاه مرحوم نسبت بمن عنايت فرمودند من از زنجان
</p>
<p style="direction:rtl;">بطهران مسکن گرفتم و جز خاموش شدن آتش فتنه و فسادی که علما بر
</p>
<p style="direction:rtl;">افروخته بودند و دربارهء من سخنانی ميگفتند مقصود و منظوری نداشتم
</p>
<p style="direction:rtl;">هر چند اجازه داشتم که بزنجان مراجعت کنم ولی بهتر آن ديدم که در طهران
</p>
<p style="direction:rtl;">در سايهء عدل پادشاهی بمانم بعد از شاه مرحوم در آغاز سلطنت شما
</p>
<p style="direction:rtl;">امير نظام مرا بشرکت در واقعهء مازندران متّهم ساخت و تصميم گرفت مرا
</p>
<p style="direction:rtl;">بقتل برساند چون هيچکس در طهران نبود که مرا محافظت کند بزنجان
</p>
<p style="direction:rtl;">فرار کردم و بارتفاع شأن و اعلای رتبهء حقيقت اسلام مشغول شدم در اين
</p>
<p style="direction:rtl;">ص ٥١٩
</p>
<p style="direction:rtl;">بين مجد الدّوله بمخالفت من قيام کرد چند مرتبه او را متذکّر ساختم که بعدل
</p>
<p style="direction:rtl;">و انصاف در بارهء من رفتار کند قبول نکرد علمای زنجان که از او تملّق
</p>
<p style="direction:rtl;">ميگفتند مشارٌ اليه را بدستگير کردن من تشويق مينمودند ياران و ياوران
</p>
<p style="direction:rtl;">من خواستند از اين عمل جلوگيری کنند و اقدام نمودند ليکن حاکم مردم را
</p>
<p style="direction:rtl;">پيوسته بمخالفت من بر ميانگيخت تا اکنون که کار باينجا رسيده
</p>
<p style="direction:rtl;">اعليحضرت شما تا کنون دربارهء ما اشخاص بی‌گناهی که اسير چنگال
</p>
<p style="direction:rtl;">ستمکاران شده‌ايم سکوت فرموده‌اند و مساعدتی ننموده‌اند از طرف ديگر
</p>
<p style="direction:rtl;">دشمنان ما سعی ميکنند که مطلب را طور ديگر در نظر اعليحضرت جلوه
</p>
<p style="direction:rtl;">دهند و ما را دشمن سلطنت و مخالف شاه معرّفی نمايند با آنکه هر منصف
</p>
<p style="direction:rtl;">خبير اقرار دارد که ما بهيچوجه در فکر خيانت نبوده و نيستيم مقصود ما
</p>
<p style="direction:rtl;">آنست که مصالح حکومت و مصالح رعيّت را تقويت نمائيم اينک من و
</p>
<p style="direction:rtl;">پيروان من حاضريم که بطهران بيائيم و بمحضر شاه مشرّف شويم و با
</p>
<p style="direction:rtl;">دشمنان خود رو برو گرديده صحّت امر و آئين خود را اثبات نمائيم .)
</p>
<p style="direction:rtl;">آنگاه جناب حجّت برؤسای اصحاب خود هم فرمودند که هر يک نامهء جداگانه
</p>
<p style="direction:rtl;">بحضور شاه نوشته بفرستند و داد خواهی کنند شخصی مأمور شد که اين
</p>
<p style="direction:rtl;">نامه ها را بطهران برساند مأمور مزبور در بين راه دستگير شد و او را نزد
</p>
<p style="direction:rtl;">حاکم زنجان بردند حاکم از شدّت غضب و خشمی که از رفتار اصحاب در
</p>
<p style="direction:rtl;">وجودش حاصل شده بود امر کرد نامه‌ها را دريدند و پاره کردند و حامل
</p>
<p style="direction:rtl;">نامه‌ها را بقتل رساندند و بجای آن نامه‌ها بامضای جناب حجّت و اصحاب
</p>
<p style="direction:rtl;">نامه‌های ديگر مملوّ از شتم و لعنت و نفرين نگاشتند و برای شاه بطهران
</p>
<p style="direction:rtl;">فرستادند ناصر الدّين شاه از مشاهدهء اين نامه‌ها خيلی غضبناک شد و امر
</p>
<p style="direction:rtl;">کرد فوراً دو فوج سرباز با توپ و تجهيزات کامل به زنجان بروند و فرمان
</p>
<p style="direction:rtl;">داد که هيچيک از اصحاب حجّت را زنده نگذارند.
</p>
<p style="direction:rtl;">خبر شهادت حضرت باب بوسيلهء سيّد حسن برادر سيّد حسين کاتب که
</p>
<p style="direction:rtl;">ص ٥٢٠
</p>
<p style="direction:rtl;">از آذربايجان بقزوين ميرفت در قلعه باصحاب جناب حجّت رسيد و باعث
</p>
<p style="direction:rtl;">اندوه فراوان گرديد اين خبر در بين دشمنان هم منتشر شد از شنيدن
</p>
<p style="direction:rtl;">آن صدا بخنده و قهقهه بلند کردند و باصحاب بنای استهزا و سخريّه
</p>
<p style="direction:rtl;">گذاشتند و با لحن تکبّر آميزی باصحاب ميگفتند چرا بيخود خودتان را
</p>
<p style="direction:rtl;">بکشتن ميدهيد آن کسيکه در راه او جان ميداديد هدف گلولهء دشمنان
</p>
<p style="direction:rtl;">و مخالفين خويش گشت جسدش مفقود گرديد از اين ببعد ديگر اينهمه
</p>
<p style="direction:rtl;">عناد از خود بخرج ندهيد فقط ميتوانيد با يک کلمه خويش را خلاص کنيد
</p>
<p style="direction:rtl;">و از جميع آلام و مصائب بر کنار شويد دشمنان هر چه از اين مقوله گفتند
</p>
<p style="direction:rtl;">نتيجه‌ای نداد هيچيک از اصحاب را نتوانستند از امر مبارک برگردانند.
</p>
<p style="direction:rtl;">حتّی ناتوانترين افراد هم با آنهمه تأکيد دشمنان از قلعه بيرون نيامد
</p>
<p style="direction:rtl;">امير نظام پيوسته شاه را وادار ميکرد که سرباز بزنجان بفرستد
</p>
<p style="direction:rtl;">ناصر الدّين شاه محمّد خان امير تومانرا با پنج فوج سرباز مسلّح و مجهّز
</p>
<p style="direction:rtl;">برای تسخير قلعه و کشتن محصورين بزنجان فرستاد مدّت بيست روز
</p>
<p style="direction:rtl;">عمليّات جنگی از ناحيهء دشمنان موقوف شد.
</p>
<p style="direction:rtl;">در اين بين عزيزخان مکری موسوم بسردار کلّ که بجانب ايروان توجّه
</p>
<p style="direction:rtl;">داشت و مأمور جنگ در آن حدود بود وارد زنجان گرديد و ميهمان سيّد علی
</p>
<p style="direction:rtl;">خان شد ميزبان بميهمان خود شرح ملاقات خويش را با جناب حجّت بيان
</p>
<p style="direction:rtl;">کرد و چون از مقصود جناب حجّت جويا شد جناب حجّت باو خبر دادند که
</p>
<p style="direction:rtl;">حکومت زنجان بتقاضای من گوش نداد از تو تقاضا دارم که وسيله‌ای فراهم
</p>
<p style="direction:rtl;">کنی تا من باعائلهء خود از اين اقليم بيرون برويم و اگر اين درخواست من
</p>
<p style="direction:rtl;">مورد قبول واقع نشود مجبوريم در قلعه بمانيم و از خود دفاع کنيم
</p>
<p style="direction:rtl;">عزيز خان بسيّد عليخان که واسطهء گفتگو بود اطمينان داد و گفت نهايت جدّ
</p>
<p style="direction:rtl;">و جهد را خواهم نمود تا زمامداران را وادار کنم که اين مسئله را بزودی حلّ
</p>
<p style="direction:rtl;">نمايند چون سيّد عليخان بمنزل خود برگشت ناگهان يکی از فرّاشان
</p>
<p style="direction:rtl;">ص ٥٢١
</p>
<p style="direction:rtl;">امير نظام وارد شد و بعزيزخان گفت که امير نظام فرموده‌اند فوراً عليخان
</p>
<p style="direction:rtl;">را دستگير کن و بطهران برسان مشارٌ اليه از شدّت ترس و برای آنکه
</p>
<p style="direction:rtl;">هر گونه تهمتی را از خود دور کند در جلو فرّاش امير نظام بلعن و طعن
</p>
<p style="direction:rtl;">حجّت زبان گشود و بسبّ و شتم آن بزرگوار پرداخت و باين وسيله خود را
</p>
<p style="direction:rtl;">از خطر مرگ رهانيد.
</p>
<p style="direction:rtl;">باری وقتيکه امير تومان وارد زنجان شد آتش جنگ و جدال چنان
</p>
<p style="direction:rtl;">بشدّت زبانه کشيد که شهر زنجان وقوع چنان حادثه‌ای را هرگز بخاطر
</p>
<p style="direction:rtl;">نداشت امير تومان بسر کردگی هفده فوج سواره و پياده بقلعه هجوم برد
</p>
<p style="direction:rtl;">و چهارده توپ بطرف قلعه برقرار کرده پنج فوج ديگر هم از جهات مجاوره
</p>
<p style="direction:rtl;">آماده کرد همان شبی که وارد شد فرمان داد شيپور حمله را بنوازند
</p>
<p style="direction:rtl;">و بتوپچيها امر کرد قلعه را بتوپ ببندند صدای توپها تا چهارده فرسخ
</p>
<p style="direction:rtl;">ميرفت اصحاب در قلعه خودشان دو توپ ساخته بودند يکی از آنها را در
</p>
<p style="direction:rtl;">جای مرتفعی که باردوی امير تومان مشرف بود نصب کردند جناب حجّت
</p>
<p style="direction:rtl;">فرمودند اصحاب آندو توپ را بکار بيندازند گلولهء توپ بخيمهء امير تومان
</p>
<p style="direction:rtl;">خورد و اسب او را بشدّت مجروح کرد سربازان با کمال بغض و کينه قلعه را
</p>
<p style="direction:rtl;">هدف گلوله کرده بودند و يقين داشتند که با اين قوّت و قدرت اسلحه
</p>
<p style="direction:rtl;">و تجهيزات قلعه را تسخير خواهند کرد بعد از چند روز يقين کردند که
</p>
<p style="direction:rtl;">اميدشان بنا اميدی مبدّل شده و تسخير قلعه برای آنها ميسّر نيست فرّخ
</p>
<p style="direction:rtl;">خان پسر يحيی خان و برادر حاجی سليمان خان که يکی از سرکردگان
</p>
<p style="direction:rtl;">لشکر دولت بود بهلاکت رسيد امير نظام وقتيکه اين مطلب را شنيد
</p>
<p style="direction:rtl;">پريشان خاطر شد و به سپهسالار لشکر دولت سرزنش کرد که چرا قلعه را
</p>
<p style="direction:rtl;">تسخير نکردی و محصورين را بدون قيد و شرط بتسليم شدن وادار
</p>
<p style="direction:rtl;">ننمودی با اين عجز و ناتوانی که از خود آشکار ساختی اسم و آوازهء مملکت
</p>
<p style="direction:rtl;">ما را ننگين و بدنام کردی بزرگترين صاحب منصبان و تواناترين رؤسای
</p>
<p style="direction:rtl;">ص ٥٢٢
</p>
<p style="direction:rtl;">لشکر ما را بکشتن دادی و کاری کردی که سربازان قوّت معنويّهء خود را از
</p>
<p style="direction:rtl;">دست داده‌اند اينک سعی کن که پريشانی را بنظم تبديل کنی و آثار هر
</p>
<p style="direction:rtl;">گونه فجور و اعمال زشت را از اردو محو و نابود سازی با رؤسای شهر
</p>
<p style="direction:rtl;">زنجان در اين خصوص مشورت کن و يقين بدان اگر از عهدهء اين مأموريّت
</p>
<p style="direction:rtl;">بخوبی برنيائی فوراً تو را معزول مينمايم و اگر آن همه لشکر که در ظلّ امر
</p>
<p style="direction:rtl;">و فرمان تو هستند از عهدهء تسخير قلعه بر نيايند يقين بدان که خودم
</p>
<p style="direction:rtl;">بزنجان خواهم آمد و امر ميکنم همهء اهل آن شهر را هر چه باشد و هر دينی
</p>
<p style="direction:rtl;">که داشته باشد از دم تيغ بگذرانند زيرا شهری که برای شاه و رعيّت اسباب
</p>
<p style="direction:rtl;">ننگ و اذيّت باشد مورد رحمت و عنايت شاهنشاه واقع نخواهد شد و لايق
</p>
<p style="direction:rtl;">مهر و محبّت نيست.
</p>
<p style="direction:rtl;">امير تومان چون اين فرمان امير نظام را قرائت نمود از طرفی گرفتار
</p>
<p style="direction:rtl;">يأس و از جهت ديگر دچار خشم و غضب گرديد جميع کدخداها و رؤسای
</p>
<p style="direction:rtl;">شهر را جمع کرد و فرمان امير نظام را برای آنها خواند و بتحريک
</p>
<p style="direction:rtl;">و تحريض آنان پرداخت مردم همه بجنب و جوش آمدند روز بعد هر مرديکه
</p>
<p style="direction:rtl;">توانائی داشت بلشکر امير تومان پيوست و لشکر بسيار عظيمی در ظلّ
</p>
<p style="direction:rtl;">رياست کدخداها براه افتاد و بقلعه توجّه نمود چهار فوج از قشون دولتی هم
</p>
<p style="direction:rtl;">با طبل و شيپور پيشاپيش آن لشکر عظيم بقلعه هجوم بردند اصحاب جناب
</p>
<p style="direction:rtl;">حجّت بدون اينکه اعتنائی بهياهوی آن لشکر داشته باشند همه با هم
</p>
<p style="direction:rtl;">يکمرتبه فرياد يا صاحب الزّمان کشيدند و از قلعه بيرون رفته بر آن لشکر
</p>
<p style="direction:rtl;">جرّار هجوم نمودند اين واقعه شديدترين وقايعی بود که بين اصحاب
</p>
<p style="direction:rtl;">و لشکر دولت بوقوع پيوست ياران جناب حجّت در اين واقعه سختی خيلی
</p>
<p style="direction:rtl;">ديدند و مشقّت بسيار کشيدند چه بسيار فرزندان که مقابل چشم مادران
</p>
<p style="direction:rtl;">بقتل رسيدند و سرهای آنها را دشمنان در مقابل چشم خواهران آنها بر نيزه
</p>
<p style="direction:rtl;">نصب نمودند زنها دوش بدوش مردها با دشمنان روبرو شده و با فرياد و
</p>
<p style="direction:rtl;">ص ٥٢٣
</p>
<p style="direction:rtl;">فغان مردان خود را بپايداری و استقامت تشجيع مينمودند.
</p>
<p style="direction:rtl;">قيام و اقدام زنها در آن روز اثرات عجيبی داشت و آنها را در مقابل
</p>
<p style="direction:rtl;">دشمن خونخوار پايدار ميساخت فرياد زنها در مردها ايجاد شجاعت ميکرد
</p>
<p style="direction:rtl;">بعضی از زنها لباس مردها را ميپوشيدند و بجای آنهائيکه بشهادت رسيده
</p>
<p style="direction:rtl;">بودند قرار گرفته بدفاع ميپرداختند عدّه‌ای از زنها مشکهای پر از آب
</p>
<p style="direction:rtl;">بدوش ميکشيدند و مردان جنگجوی را سيراب ميساختند و بزخمی‌ها کمک
</p>
<p style="direction:rtl;">ميکردند اين مطلب سبب شد که اصحاب غلبه يافتند و در لشکر دشمن
</p>
<p style="direction:rtl;">شکست افتاد صفوف آنها بهم خورد همه تشنه بودند آب خيلی کم داشتند از
</p>
<p style="direction:rtl;">طرفی هم خود را باصطلاح باخته بودند مانند اشخاص مغلوب می‌جنگيدند
</p>
<p style="direction:rtl;">نميتوانستند غلبه کنند و نميتوانستند برگردند در آن معرکهء قريب
</p>
<p style="direction:rtl;">سيصد نفر از اصحاب جناب حجّت شربت شهادت نوشيدند يکی از اصحاب
</p>
<p style="direction:rtl;">جناب حجّت موسوم بمحسن صدای بسيار خوب و جالبی داشت که مانند آن
</p>
<p style="direction:rtl;">نبود محسن مؤذن بود وقتيکه اذان ميگفت مردميکه در دهات مجاور بودند
</p>
<p style="direction:rtl;">صدای او را ميشنيدند و منجذب آن آواز ميشدند بعضی از مسلمين در حين
</p>
<p style="direction:rtl;">نماز که صدای محسن را ميشنيدند مجذوب گشته و با خود ميگفتند چطور
</p>
<p style="direction:rtl;">ممکن است حجّت و پيروانش کافر باشند اين حرف کم کم شهرت يافت تا
</p>
<p style="direction:rtl;">بگوش مجتهد بزرگ زنجان رسيد چون نميتوانست جلو مردم را بگيرد
</p>
<p style="direction:rtl;">شکايت بامير تومان برد و از او در خواست کرد و گفت شما سعی کنيد بهر
</p>
<p style="direction:rtl;">وسيله که ممکن است نگذاريد مردم دربارهء حجّت و اصحابش نظر خوبی
</p>
<p style="direction:rtl;">پيدا کنند من شب و روز کوشش کردم و زحمت کشيدم تا مردم زنجان باور
</p>
<p style="direction:rtl;">کردند که حجّت و پيروانش دشمن پيغمبر هستند و مخالف دين اسلام
</p>
<p style="direction:rtl;">ميباشند ولی صدای محسن مؤذّن تمام زحمات مرا بباد ميدهد و سبب
</p>
<p style="direction:rtl;">ميشود که مردم شهر دربارهء حجّت و پيروانش نظر خوب پيدا کنند اوّل
</p>
<p style="direction:rtl;">چيزی که لازم است شما اقدام کنيد اين است که وادار کنيد اين مؤذّن
</p>
<p style="direction:rtl;">ص ٥٢٤
</p>
<p style="direction:rtl;">بدجنس را بقتل برسانند امير تومان که در ابتدا نميخواست با افکار
</p>
<p style="direction:rtl;">مجتهد همراه باشد در جواب گفت شما و امثال شما هستيد که اين جنگ را
</p>
<p style="direction:rtl;">بپا کرده‌ايد و خودتان مسئول اين عمل ميباشيد ما مأمور حکومت هستيم
</p>
<p style="direction:rtl;">و فقط اوامر حکومت را اطاعت ميکنيم اينکار بما مربوط نيست اگر ميل
</p>
<p style="direction:rtl;">داريد محسن را بکشيد مهيّای فداکاری بشويد مجتهد مزبور چون اين حرف
</p>
<p style="direction:rtl;">را از امير تومان شنيد مقصود او را فهميد فوراً بمنزل خود رفت و مبلغ صد
</p>
<p style="direction:rtl;">تومان برسم پيشکشی برای امير تومان فرستاد امير تومان بچند نفر از
</p>
<p style="direction:rtl;">تير اندازان ماهر خود دستور داد که مواظب باشند و در بين اينکه محسن
</p>
<p style="direction:rtl;">اذان ميگويد از کمينگاه او را هدف گلوله نمايند هنگام طلوع فجر که محسن
</p>
<p style="direction:rtl;">اذان ميگفت در حين ادای جملهء لا اَلهَ اِلّا اللّهُ گلوله‌ای بدهانش خورد
</p>
<p style="direction:rtl;">و فوراً بشهادت رسيد چون جناب حجّت شنيدند که دشمنان باين عمل وحشيانه
</p>
<p style="direction:rtl;">اقدام کرده‌اند فرمودند ديگری برود و اذانرا که محسن شروع کرده بود تمام
</p>
<p style="direction:rtl;">کند ديگری رفت اذانرا تمام کرد هر چند اين شخص در بين اذان کشته نشد
</p>
<p style="direction:rtl;">ولی بعدها با ساير برادران دينی خود در نهايت سختی و رنج شربت
</p>
<p style="direction:rtl;">شهادت نوشيد.
</p>
<p style="direction:rtl;">جناب حجّت وقتيکه ديدند نزديک است کار محاصره تمام شود برای هر
</p>
<p style="direction:rtl;">جوانی که تأهّل اختيار نکرده بود زوجه‌ای انتخاب فرمودند و مجالس
</p>
<p style="direction:rtl;">عروسی متعدّدی تشکيل دادند و خرج عروسی همه را از خودشان دادند
</p>
<p style="direction:rtl;">جواهر زوجهء خويش را فروختند و صرف عروسی جوانان اصحاب نمودند.
</p>
<p style="direction:rtl;">جشنهای عروسی مدّت سه ماه ادامه داشت اين جشنها آميخته بمصائب
</p>
<p style="direction:rtl;">و بليّات مختلفه بود که بواسطهء حملهء دشمن بقلعه آشکار ميشد چه بسيار
</p>
<p style="direction:rtl;">دامادها که در هنگام ورود حجله مجبور ميشدند برای دفاع بروند بمحض
</p>
<p style="direction:rtl;">اينکه فرياد يا صاحب الزّمان بلند ميشد داماد از نزد عروس فوراً بيرون
</p>
<p style="direction:rtl;">ميرفت و بمقابلهء دشمنان پرداخته آرزو داشت که بشهادت نايل شود عروس
</p>
<p style="direction:rtl;">ص ٥٢٥
</p>
<p style="direction:rtl;">که شوهر خود را آمادهء شهادت ميديد دست بدامن او ميزد و ميگفت چند
</p>
<p style="direction:rtl;">دقيقهء ديگر صبر کن داماد ميگفت وقت ندارم بايد بروم تاج افتخار ابدی را
</p>
<p style="direction:rtl;">برای خود تحصيل کنم من و تو باز با هم در جهان ابدی ملاقات خواهيم کرد در
</p>
<p style="direction:rtl;">آنجا ديگر زحمت و عذابی نيست جدائی و مفارقتی وجود ندارد سراسر
</p>
<p style="direction:rtl;">نعيم است و فوز بحيات جاودانی".
</p>
<p style="direction:rtl;">خلاصه در آن ايّام مصيبت‌ بار دويست نفر از جوانان عروسی کردند
</p>
<p style="direction:rtl;">بعضی چند ماه با زوجهء خود بسر بردند بعضی چند هفته بسر بردند بعضی
</p>
<p style="direction:rtl;">چند دقيقه بيشتر با هم نبودند هيچيک از آنها نبود که صدای طبل را بشنوند
</p>
<p style="direction:rtl;">و بدفاع نپردازد بالاخره همهء اين نفوس مقدّسه جان خود را فدای محبوب
</p>
<p style="direction:rtl;">خويش نمودند و تمامی جام شهادت را نوشيدند. بنابر اين وقايع که گفته شد
</p>
<p style="direction:rtl;">تعجّبی نيست که حضرت اعلی چنين سرزمينی را که محلّ وقوع سخت‌ترين
</p>
<p style="direction:rtl;">مصائب و مشهد فدای پيروان با وفا و مخلص گرديده ارض اعلی
</p>
<p style="direction:rtl;">ناميدند اين لقب که حضرت اعلی بشهر زنجان داده‌اند هميشه باقی خواهد
</p>
<p style="direction:rtl;">ماند و کلمهء زنجان و ارض اعلی دائماً در يک رديف مذکورخواهد گرديد.
</p>
<p style="direction:rtl;">در بين اصحاب جناب حجّت شخصی بود موسوم بکربلائی عبد الباقی
</p>
<p style="direction:rtl;">اين شخص هفت پسر داشت پنج پسرش را جناب حجّت متأهّل ساخته بودند
</p>
<p style="direction:rtl;">بمحض اينکه جشن عروسی تمام شد فرياد يا صاحب الزّمان اصحاب بگوش
</p>
<p style="direction:rtl;">رسيد و علامت اين بود که دشمنان هجوم نموده‌اند بمحض استماع ندا همه
</p>
<p style="direction:rtl;">برخاستند و عروسهای خود را بجا گذاشته برای جلوگيری دشمنان
</p>
<p style="direction:rtl;">شتافتند هر پنج نفر داماد در آن معرکه بشهادت رسيدند بزرگتر از
</p>
<p style="direction:rtl;">همهء آنها که جوانی بود دارای ذکاوت و شجاعت بی‌نظير گرفتار دشمنان
</p>
<p style="direction:rtl;">گشت او را نزد امير تومان بردند امير با نهايت خشم فرياد کشيد او را
</p>
<p style="direction:rtl;">بزمين بيندازيد و سينه‌اش را که پر از محبّت حجّت است بسوزانيد آن
</p>
<p style="direction:rtl;">جوان جواب داد ای مرد نانجيب نوکرهای تو هر آتشی بيفروزند نميتوانند
</p>
<p style="direction:rtl;">ص ٥٢٦
</p>
<p style="direction:rtl;">محبّتی را که در قلب من موجود است بسوزانند اين جوان تا آخرين دقيقهء
</p>
<p style="direction:rtl;">حيات بمدح و ستايش مولای محبوب خويش ناطق و گويا بود.
</p>
<p style="direction:rtl;">از جمله زنهائيکه دارای ايمان قوی بودند و واقعهء زنجان را مشاهده
</p>
<p style="direction:rtl;">کرده‌اند يکی امّ اشرف است. مشارٌ اليها در قلعه بود که پسرش اشرف بدنيا
</p>
<p style="direction:rtl;">آمد و با فرزندش از بقيّة السّيف زنجان محسوب است. پس از چند سال که
</p>
<p style="direction:rtl;">فرزندش بسن بلوغ رسيد ايمانی عجيب و عرفانی عالی پيدا کرد دشمنان
</p>
<p style="direction:rtl;">هر چه کوشش نمودند که او را بتبرّی از امر وادار کنند ممکن نشد بالاخره
</p>
<p style="direction:rtl;">فرستادند مادر آن جوان را که همان امّ اشرف بود آوردند که پسرش را
</p>
<p style="direction:rtl;">نصيحت کند شايد از امر تبرّی نمايد و از قتل خلاصی يابد. وقتيکه امّ
</p>
<p style="direction:rtl;">اشرف چشمش بصورت پسرش افتاد فرياد برآورد اگر گوش بحرف اين
</p>
<p style="direction:rtl;">اشخاص شرير بدهی و از امر حقّ اعراض نمائی پسر من نيستی. جناب
</p>
<p style="direction:rtl;">اشرف با کمال اطمينان و استقامت در ميدان فدا بشهادت رسيد و از
</p>
<p style="direction:rtl;">امر اللّه تبرّی ننمود امّ اشرف با آنکه بچشم خود ميديد پسرش گرفتار ستم
</p>
<p style="direction:rtl;">و ظلم اعداست با اين همه جزع و بی‌تابی نکرد و حتّی اشک از چشمش جاری
</p>
<p style="direction:rtl;">ص ٥٢٧
</p>
<p style="direction:rtl;">نشد زيرا پسرش در راه خدا جان ميداد. در آن روز از امّ اشرف چنان
</p>
<p style="direction:rtl;">شجاعت و صبر و ثباتی ظاهر شد که دشمنان و مأمورين کشتار پسرش هم
</p>
<p style="direction:rtl;">بتعجّب و حيرت افتادند وقتيکه چشم امّ اشرف بجسد بی‌جان پسرش افتاد
</p>
<p style="direction:rtl;">گفت ای پسر روزيکه بدنيا آمدی من جزو اصحاب در قلعهء علی مردان خان
</p>
<p style="direction:rtl;">محبوس بودم و همانروز با خدا عهد کردم که ترا در راه او فدا کنم الآن
</p>
<p style="direction:rtl;">چقدر مسرور هستم که ميبينم يگانه پسری که خدا بمن داده در راهش فدا
</p>
<p style="direction:rtl;">کرده‌ام و بنذر و پيمان خود وفا نموده‌ام.
</p>
<p style="direction:rtl;">باری من هر چه بخواهم آنطوريکه بايد و شايد دربارهء شجاعت اصحاب
</p>
<p style="direction:rtl;">و جانفشانی آنها چيزی بنويسم خود را عاجز و قاصر مشاهده ميکنم هر
</p>
<p style="direction:rtl;">چند طوفان ظلم و ستم اعدا در نهايت شدّت بود ولی نميتوانست آتش
</p>
<p style="direction:rtl;">ايمان و شجاعت اصحاب با وفا را خاموش کند هر چه دشمنان بخرابی قلعه
</p>
<p style="direction:rtl;">همّت ميگماشتند اصحاب قلعه، زن و مرد بتعمير و تقويت استحکامات
</p>
<p style="direction:rtl;">قلعه ميپرداختند در اوقات فراغت از کار بدعا و نماز مشغول ميشدند تمام
</p>
<p style="direction:rtl;">همّت خود را بر اين گماشته بودند که پناه و قلعهء محکم خود را از هجوم
</p>
<p style="direction:rtl;">اعدا نگهداری کنند قيام و اقدام زنها کمتر از مردها نبود همه از پير و
</p>
<p style="direction:rtl;">جوان وضيع و شريف با مردها شرکت داشتند لباس ميدوختند نان می
</p>
<p style="direction:rtl;">پختند مريضها را پرستاری ميکردند بزخمی‌ها رسيدگی مينمودند بمواقف
</p>
<p style="direction:rtl;">استحکامی رسيدگی ميکردند و از گوشه و کنار گلوله‌ها و تيرهائی را که
</p>
<p style="direction:rtl;">دشمنان انداخته بودند جمع ميکردند استحکامات را ترميم مينمودند
</p>
<p style="direction:rtl;">مردان را در حين دفاع بپايداری و استقامت وادار مينمودند اطفال قلعه نيز
</p>
<p style="direction:rtl;">در اينگونه مساعدتها شرکت داشتند و مانند مادران و پدران خود بانجام
</p>
<p style="direction:rtl;">امور ميپرداختند بواسطهء اين روح مساعدت و يگانگی که در بين آنها حکم
</p>
<p style="direction:rtl;">فرما بود دشمنان خيال ميکردند که عدد اصحاب قلعه بده هزار نفر ميرسد
</p>
<p style="direction:rtl;">مطلب ديگری که باعث تعجّب بود اين بود که از راه غير معلومی پيوسته
</p>
<p style="direction:rtl;">ص ٥٢٨
</p>
<p style="direction:rtl;">زاد و توشه باصحاب ميرسيد و از نيريز و خراسان و تبريز بکمک آنها
</p>
<p style="direction:rtl;">ميآمدند و چنين بنظر ميرسيد که اين قلعه را هيچوقت نمی‌شود
</p>
<p style="direction:rtl;">تسخير کرد.
</p>
<p style="direction:rtl;">از طهران پشت سر هم توبيخ و سرزنش بود که برای امير تومان
</p>
<p style="direction:rtl;">ميرسيد و از اينجهت خيلی خشمناک شده بود و نميدانست چه بکند
</p>
<p style="direction:rtl;">آخر کار تصميم گرفت که از راه حيله و خدعه اصحاب قلعه را از پای در آورد
</p>
<p style="direction:rtl;">و يقين داشت اگر بخدعه و فريب متمسّک نشود از راه جنگ و جدال
</p>
<p style="direction:rtl;">نميتواند باصحاب قلعه غلبه کند از اينجهت جنگ را موقوف کرد و چنين
</p>
<p style="direction:rtl;">شهرت داد که اعليحضرت پادشاه فرموده‌اند جنگ موقوف شود و فرموده‌اند
</p>
<p style="direction:rtl;">که من از اوّل بوقوع اينگونه محاربات و فرستادن سرباز و قوا بمازندران
</p>
<p style="direction:rtl;">و نيريز مايل نبودم اين عمل ناشی از اشتباه بود و خيلی متأسّفم که
</p>
<p style="direction:rtl;">اينقدر خون ريخته شد اين مطلب که انتشار پيدا کرد مردم زنجان و دهات
</p>
<p style="direction:rtl;">مجاور خيال کردند که ناصر الدّين شاه بامير تومان فرمان داده که با جناب
</p>
<p style="direction:rtl;">حجّت صلح کند و هر چه زودتر آن هياهو را بخواباند امير تومان چندی
</p>
<p style="direction:rtl;">صبر کرد تا همهء مردم باور کردند که اين مطلب صحّت دارد آنوقت از راه
</p>
<p style="direction:rtl;">مکر و خدعه نامه (ای) باصحاب قلعه نوشت و آنها را بصلح دعوت کرد و بجناب
</p>
<p style="direction:rtl;">حجّت اطمينان داد که در نيّت خويش صادق است و برای حصول اطمينان
</p>
<p style="direction:rtl;">قرآنی را مهر کرد و با نامه بقلعه فرستاد و بجناب حجّت پيغام داد که شاه
</p>
<p style="direction:rtl;">شما را بخشيده است و من باين قرآن قسم ميخورم که شما و اصحابتان در
</p>
<p style="direction:rtl;">حفظ و حمايت پادشاه هستيد اين کتاب خدا شاهد و گواه است که
</p>
<p style="direction:rtl;">هر کس از قلعه خارج شود هيچگونه اذيّتی باو نميرسد و از خطر ايمن
</p>
<p style="direction:rtl;">و محفوظ خواهد بود جناب حجّت با کمال احترام قرآن را از نمايندهء امير
</p>
<p style="direction:rtl;">گرفتند و چون نامه را خواندند بحامل نامه فرمودند بامير بگو صبح زود
</p>
<p style="direction:rtl;">بشما جواب خواهم داد آنگاه شبانه اصحاب خود را احضار فرمودند و پس
</p>
<p style="direction:rtl;">ص ٥٢٩
</p>
<p style="direction:rtl;">از ذکر وصول نامه بضميمهء قرآن باصحاب گفتند من نميتوانم اظهارات
</p>
<p style="direction:rtl;">دشمنان را تصديق کنم خيانتهای اينها که در مازندران و نيريز مرتکب
</p>
<p style="direction:rtl;">شدند هنوز در افکار باقی است همان معامله را که با اصحاب نيريز و
</p>
<p style="direction:rtl;">مازندران کردند حال ميخواهند با ما بکنند لکن برای حفظ احترام قرآن
</p>
<p style="direction:rtl;">ما مطابق ميل آنها رفتار ميکنيم و چند نفر از اصحاب را باردو ميفرستيم
</p>
<p style="direction:rtl;">تا خدعه و فريب آنها آشکار شود.
</p>
<p style="direction:rtl;">استاد مهر علی حدّاد که از بقيّة السّيف زنجان بود برای من چنين
</p>
<p style="direction:rtl;">حکايت کرد که جناب حجّت جمعی از اصحاب را بعد از وصول نامهء امير
</p>
<p style="direction:rtl;">باردوگاه فرستادند نه نفر پسر دهساله هم با آن جمعيّت همراه نمودند من
</p>
<p style="direction:rtl;">يکی از آن نه طفل بودم سايرين که بزرگ بودند سنّشان از هشتاد تجاوز
</p>
<p style="direction:rtl;">ميکرد از جمله کربلائی مولا قلی و آقا داداش و درويش صلاح و محمّد رحيم
</p>
<p style="direction:rtl;">و محمّد نامی بودند درويش صلاح شخصی بود دارای هيبت و وقار و
</p>
<p style="direction:rtl;">شمايلی جميل و قامتی بلند و محاسنی سفيد داشت بواسطهء نيک رفتاری
</p>
<p style="direction:rtl;">و پرهيزکاری نزد همه محترم بود قبل از تصديق امر در نزد اوليای امور
</p>
<p style="direction:rtl;">احترام داشت و پس از تصديق بامر مبارک از همهء مقامات و فضل و
</p>
<p style="direction:rtl;">بخششی که دربارهء او ميکردند چشم پوشيد و بياری اصحاب پيوست و جزو
</p>
<p style="direction:rtl;">مدافعين قلعه در آمد درويش صلاح قرآنی را که امير مهر کرده بود برداشته
</p>
<p style="direction:rtl;">روان شديم و بمحضر امير تومان وارد گشتيم داخل چادر شديم و منتظر
</p>
<p style="direction:rtl;">دستور بوديم وقتيکه وارد شديم سلام کرديم امير جوابی بما نداد و بنظر
</p>
<p style="direction:rtl;">حقارت بما نگريست نيمساعت گذشت همانطور ايستاده بوديم آنگاه
</p>
<p style="direction:rtl;">امير تومان با لحنی شديد و حقارت انگيز ما را مخاطب داشته گفت من
</p>
<p style="direction:rtl;">تا کنون مثل شما اشخاصی نانجيب و پست نديده‌ام آنوقت شروع بشتم
</p>
<p style="direction:rtl;">و بدگوئی نمود در اين بين يکی از اصحاب که از همه بزرگتر و از حيث
</p>
<p style="direction:rtl;">قوی ضعيف‌تر بود قدم پيش گذاشت و از امير تومان اجازه خواست چند
</p>
<p style="direction:rtl;">ص ٥٣٠
</p>
<p style="direction:rtl;">کلمه بگويد اين شخص اگر چه بی‌سواد بود ولی طوری سخن گفت که اسباب
</p>
<p style="direction:rtl;">تعجّب حاضرين شد از جمله مطالبی که گفت اين بود:
</p>
<p style="direction:rtl;">( خدا ميداند ما نهايت محبّت و صداقت را نسبت بشاهنشاه خود داريم
</p>
<p style="direction:rtl;">و از اين ببعد هم خواهيم داشت هيچ مقصودی و منظوری جز صلاح دولت و
</p>
<p style="direction:rtl;">رعيّت نداريم و لکن دشمنان بمخالفت ما قيام کردند و بما تهمت ها زدند و
</p>
<p style="direction:rtl;">بر خلاف واقع ما را معرّفی کردند. از اطرافيان شاهنشاه هيچکس پيدا نشد
</p>
<p style="direction:rtl;">که با ما مساعدت کند و به حرف ما گوش بدهد و از ما در نزد شاه دفاع کند.
</p>
<p style="direction:rtl;">چند مرتبه هم شکايت کرديم ولی بجائی نرسيد مثل اينکه گوش پادشاه از
</p>
<p style="direction:rtl;">شنيدن تظلّم ما عاجز بود. دشمنان ما وقتيکه ديدند شاه بما توجّهی ندارد
</p>
<p style="direction:rtl;">جسور شدند از هر طرف بما حمله کردند. هر چه داشتيم غارت کردند بهتک
</p>
<p style="direction:rtl;">نواميس ما پرداختند اطفال ما را دستگير کردند ما هم وقتی ديديم پشت و
</p>
<p style="direction:rtl;">پناهی نداريم حکومت از ما حمايت نميکند و دشمنان از هر طرف ما را
</p>
<p style="direction:rtl;">احاطه کرده‌اند ناچار شديم جلو دشمنان را بگيريم و از خود دفاع کنيم ).
</p>
<p style="direction:rtl;">امير تومان به ياور لشکر خود توجّه کرده و باو گفت من که نميتوانم
</p>
<p style="direction:rtl;">جواب اين مرد را بدهم هر گاه من قلباً متديّن بودم بدون درنگ اين امر را
</p>
<p style="direction:rtl;">قبول ميکردم حال بنظر تو چه ميرسد ياور جواب داد جواب اينها را فقط
</p>
<p style="direction:rtl;">شمشير ميدهد جز بواسطهء شمشير نميتوانيم از دست اينها خلاص شويم.
</p>
<p style="direction:rtl;">درويش صلاح گفت قرآنی را که مهر کرده‌ايد و اقراری را که نوشته‌ايد و
</p>
<p style="direction:rtl;">ما را بآنوسيله نزد خود آورده‌ايد الآن در نزد من است، آيا ما را اينجا
</p>
<p style="direction:rtl;">آورديد که اينطور با ما رفتار کنيد؟ امير تومان خيلی برافروخته شد
</p>
<p style="direction:rtl;">فرمان داد محاسن درويش صلاح را کندند و او را با ساير اصحاب در زير
</p>
<p style="direction:rtl;">زمينی افکندند من با اطفال ديگر که اين قضيّه را مشاهده کرديم بهراس
</p>
<p style="direction:rtl;">افتاديم خواستيم فرار کنيم و فرياد يا صاحب الزّمان کشيديم و با کمال
</p>
<p style="direction:rtl;">سرعت بطرف قلعه دويديم در ضمن دويدن شخصی از دنبال من رسيد
</p>
<p style="direction:rtl;">ص ٥٣١
</p>
<p style="direction:rtl;">و دامن لباس مرا گرفت من فوراً لباس را کندم و خود را دوان دوان بدر
</p>
<p style="direction:rtl;">قلعه رساندم وقتيکه آنجا رسيدم خيلی بيحال شده بودم ترس من وقتی
</p>
<p style="direction:rtl;">شدّت يافت که ديدم امامقلی را که يکی از اصحاب بود دشمنان با نهايت
</p>
<p style="direction:rtl;">درندگی پاره پاره کرده‌اند وقتی اين را ديدم خيلی ترسيدم با آنکه
</p>
<p style="direction:rtl;">امير تومان شهرت داده بود که ميخواهد با اصحاب صلح کند و جنگ و جدال
</p>
<p style="direction:rtl;">را موقوف سازد معذلک اينگونه اعمال جابرانه از آنها بروز ميکرد بعداً
</p>
<p style="direction:rtl;">فهميدم که برادر امامقلی ببهانهء اينکه ميخواهد با او حرفی بزند مشارٌ اليه
</p>
<p style="direction:rtl;">را فريب داده و از بين اصحاب بيرون برده و با نهايت ستمکاری بدست
</p>
<p style="direction:rtl;">دشمنان گرفتار ساخته است. من فوراً بحضور جناب حجّت رفتم خيلی بمن
</p>
<p style="direction:rtl;">محبّت کردند گرد و خاک از صورت من پاک کردند لباس نو بمن پوشاندند
</p>
<p style="direction:rtl;">و مرا پهلوی خود نشانيده از جريان امور سؤال فرمودند من جميع وقايع
</p>
<p style="direction:rtl;">را بحضور جناب حجّت عرض کردم فرمودند آن صيحه روز قيامت است
</p>
<p style="direction:rtl;">صيحه‌ای است که چشم عالم هر گز مثل آن را نديده امروز همان روزی
</p>
<p style="direction:rtl;">است که خدا در قرآن (٨٠: ٣٥-٣٧) ميفرمايد " يَومَ يَفِرُّ المَرْءُ مِن أخيهِ
</p>
<p style="direction:rtl;">و اُمّهِ و أبِيهِ و صاحِبَتِه و بَنِيِه " امروز همان روزی است که نه تنها
</p>
<p style="direction:rtl;">انسان بايد دست از برادر خود بردارد بلکه برای ريختن خون نزديکترين خويشان
</p>
<p style="direction:rtl;">خود بايد مال خود را فدا کند امروز همان روزی است که خداوند در قرآن فرموده
</p>
<p style="direction:rtl;">(٣:٢٢) " يَومَ تَرَونَها تَذهَلُ کُلُّ مُرضِعَةٍ عَمّا اَرضَعَت وَ تَضَعُ
</p>
<p style="direction:rtl;">کُلُّ ذَاتِ حَمْلٍ حَملَها وَ تَرَی النَّاس سُکاری وَ مَا هُم بِسُکاری وَ
</p>
<p style="direction:rtl;">لکِنَّ عَذَابَ اللّهِ شديدٌ ".
</p>
<p style="direction:rtl;">جناب حجّت در وسط ميدان قلعه نشسته بودند اصحاب خود را احضار
</p>
<p style="direction:rtl;">کردند و بآنها فرمودند برادران من از استقامت شما خيلی مسرورم دشمنان
</p>
<p style="direction:rtl;">ما تصميم گرفته‌اند که ما را محو و نابود کنند مقصودی جز اين ندارند
</p>
<p style="direction:rtl;">ميخواهند شما را فريب بدهند و با حيله و خدعه از قلعه خارج کنند و آن
</p>
<p style="direction:rtl;">ص ٥٣٢
</p>
<p style="direction:rtl;">طوريکه ميل دارند شما را بقتل برسانند حال که فهميدند رازشان آشکار
</p>
<p style="direction:rtl;">شده و خدعه‌ شان مکشوف گرديده بحبس بزرگ و کوچک اقدام نمودند چنين
</p>
<p style="direction:rtl;">مينمايد تا شما را نکشند و قلعه را تسخير نکنند دست از جنگ برنميدارند
</p>
<p style="direction:rtl;">شما اگر بيشتر از اين در قلعه بمانيد حتماً بدست دشمن گرفتار خواهيد
</p>
<p style="direction:rtl;">شد همهء شما را اسير خواهند کرد اطفال شما را خواهند کشت هتک
</p>
<p style="direction:rtl;">حرمت ناموس شما خواهند نمود بهتر آنست که شبانه زن و بچّهء خود را
</p>
<p style="direction:rtl;">برداريد و فرار کنيد و پيش از آنکه گرفتار شويد خود را بمحلّ امنی
</p>
<p style="direction:rtl;">برسانيد من خودم حاضرم تنها بمانم و گرفتار دشمنان بشوم چقدر خوب
</p>
<p style="direction:rtl;">ميشد اگر دشمنان بکشتن من اکتفا ميکردند و بجای اذيّت و قتل شما مرا
</p>
<p style="direction:rtl;">رنج ميدادند و بقتل ميرساندند قلوب اصحاب از شنيدن سخنان جناب
</p>
<p style="direction:rtl;">حجّت غمگين شد و همه متأثّر شدند اشک از چشمشان جاری گشت و
</p>
<p style="direction:rtl;">بحضور حجّت عرض کردند ما هيچوقت حاضر نميشويم که شما را تنها در
</p>
<p style="direction:rtl;">چنگال دشمن خونخوار بگذاريم جان ما بيشتر از جان شما ارزش و قيمت
</p>
<p style="direction:rtl;">ندارد و عائله‌های ما از عائله و بستگان شما محترمتر و شريف‌تر
</p>
<p style="direction:rtl;">نيستند ما حاضريم هر بلائی را در خدمت شما با کمال خوشحالی
</p>
<p style="direction:rtl;">تحمّل نمائيم.
</p>
<p style="direction:rtl;">اصحاب حجّت باستثنای چند نفر ضعيف القلب همه در خدمتش باقی
</p>
<p style="direction:rtl;">ماندند فقط آن چند نفر چون در خود طاقت تحمّل سختی اوضاع قلعه را
</p>
<p style="direction:rtl;">نداشتند بنا بفرمودهء جناب حجّت از قلعه خارج شدند و خود را بمحلّ امنی
</p>
<p style="direction:rtl;">رساندند امير تومان که در نهايت درجهء نااميدی بود بتمام اقويا که در
</p>
<p style="direction:rtl;">زنجان بودند فرمان داد در جوار اردوی او مجتمع شوند آنگاه قوای خود را
</p>
<p style="direction:rtl;">مرتّب کرده رؤسای لشکر را معيّن نمود و اشخاصی که تازه در زنجان سرباز
</p>
<p style="direction:rtl;">شده بودند جزو قوای امير تومان در آمدند امير تومان فرمان داد که شانزده
</p>
<p style="direction:rtl;">فوج با ده عرّادهء توپ بنوبت قلعه را مورد هجوم خود قرار بدهند هشت فوج
</p>
<p style="direction:rtl;">پيش از ظهر و هشت فوج بعد از ظهر تا اوّل شب بجنگ ادامه دهند خود
</p>
<p style="direction:rtl;">ص ٥٣٣
</p>
<p style="direction:rtl;">امير بميدان جنگ وارد شد و رياست افواج پيش از ظهر را بعهده داشت
</p>
<p style="direction:rtl;">آنها را تشويق ميکرد و وعده ميداد که انعام خوبی بآنها بدهد بآنها ميگفت
</p>
<p style="direction:rtl;">اگر فتح کنيد مکافات خوبی خواهيد يافت و اگر شکست بخوريد مورد
</p>
<p style="direction:rtl;">مجازات شاهنشاه قرار خواهيد گرفت اين هجوم و حمله و کشتار بهمين
</p>
<p style="direction:rtl;">نحو مدّت يکماه طول کشيد روزها که جنگ ميکردند بجای خود گاهی شبانه
</p>
<p style="direction:rtl;">هم بقلعه هجوم مينمودند پيوسته از اطراف بامير تومان کمک ميرسيد ولی
</p>
<p style="direction:rtl;">اصحاب قلعه روز بروز بر سختی و شدّتشان ميافزود و در تنگنای حصار
</p>
<p style="direction:rtl;">با نهايت گرسنگی و شدّت جوع ميگذراندند در اين بين امير نظام تصميم
</p>
<p style="direction:rtl;">گرفت که حسنعلی خان گرّوسی را با دو فوج از سربازهای سنّی برای کمک
</p>
<p style="direction:rtl;">امير تومان بزنجان بفرستد.
</p>
<p style="direction:rtl;">پس از ورود اين دو فوج توپخانهء اردوی امير تومان قلعه را گلوله
</p>
<p style="direction:rtl;">باران نمود تا بکلّی ويران و خراب نمايد قلعهء اصحاب چند روز در مقابل
</p>
<p style="direction:rtl;">گلوله‌های توپ مقاومت کرد و اصحاب باوفا در آن ايّام چنان شجاعتی از
</p>
<p style="direction:rtl;">خود آشکار نمودند که خونخوارترين دشمنان آنها از پايداری و شجاعتشان
</p>
<p style="direction:rtl;">متعجّب شدند يکروز گلوله ببازوی راست جناب حجّت اصابت نمود ايشان
</p>
<p style="direction:rtl;">مشغول نماز خواندن بودند که مجروح شدند فوراً بنوکر خويش سپردند که
</p>
<p style="direction:rtl;">اين مطلب را از زوجهء ايشان مستور بدارد ليکن آن شخص بقدری دست و
</p>
<p style="direction:rtl;">پای خود را گم کرده بود و بطوری متأثّر شده بود که سرّ ضميرش از رنگ
</p>
<p style="direction:rtl;">رخسارش مکشوف گشت و گريه‌اش راز پنهان را آشکار نمود چون زوجهء
</p>
<p style="direction:rtl;">جناب حجّت از واقعه خبر يافت با کمال اندوه بخدمت ايشان شتافت ديد
</p>
<p style="direction:rtl;">جناب حجّت مشغول نماز هستند و با آنکه خون بسياری از زخمشان جاری
</p>
<p style="direction:rtl;">است با کمال اطمينان توجّه بحقّ نموده‌اند و در آن حال ميگفتند:
</p>
<p style="direction:rtl;">" خدايا اين مردم را بيامرز زيرا اينها نميدانند چه ميکنند، خدايا باين
</p>
<p style="direction:rtl;">مردم رحم کن زيرا اينها مسئول نيستند مسئول اصلی اين اعمال آنهائی
</p>
<p style="direction:rtl;">ص ٥٣٤
</p>
<p style="direction:rtl;">هستند که اين مردم را گمراه کرده‌اند و مقاصد زشت خويش را بدست اين مردم
</p>
<p style="direction:rtl;">انجام ميدهند."
</p>
<p style="direction:rtl;">زوجهء جناب حجّت و خويشان ايشان از مشاهدهء خونيکه از زخم جاری
</p>
<p style="direction:rtl;">بود و تمام بدن ايشان آلوده شده بود بنای بيتابی و ناله و فرياد را
</p>
<p style="direction:rtl;">گذاشتند جناب حجّت در صدد برآمدند که آنها را دلداری بدهند بآنها
</p>
<p style="direction:rtl;">فرمودند شادمان باشيد من هنوز با شما هستم ميخواهم شما بخداوند
</p>
<p style="direction:rtl;">توکّل کنيد و بارادهء او راضی باشيد اينکه چيزی نيست اهمّيّتی ندارد زيرا
</p>
<p style="direction:rtl;">مصائب و بليّاتی که در وقت وفات من برای من مقدّر شده خيلی بيشتر از
</p>
<p style="direction:rtl;">اينهاست آنچه واقع شد مانند قطره است و آنچه بوقوع خواهد پيوست
</p>
<p style="direction:rtl;">مانند درياست بهتر اينست بقضای الهی راضی باشيم اصحاب باوفا که
</p>
<p style="direction:rtl;">شنيدند جناب حجّت مجروح شده‌اند اسلحهء خود را رها کرده و بحضور
</p>
<p style="direction:rtl;">ايشان شتافتند.
</p>
<p style="direction:rtl;">لشکر دشمن اين فرصت را غنيمت شمردند و چون اصحاب را در
</p>
<p style="direction:rtl;">مقابل خود نديدند با نهايت شدّت هجوم کرده بقلعه وارد شدند و قريب صد
</p>
<p style="direction:rtl;">زن و بچه را اسير کردند و دارائی آنها را تاراج نمودند آن ايّام فصل
</p>
<p style="direction:rtl;">زمستان بود شدّت سرما بدرجه ای بود که تا آنوقت در زنجان چنان
</p>
<p style="direction:rtl;">سرمائی بندرت اتّفاق افتاده بود زنان و اطفال اسير مدّت پانزده روز
</p>
<p style="direction:rtl;">بدون لباس در آن سرمای شديد گذراندند مختصر لباس نازکی هر کدام
</p>
<p style="direction:rtl;">داشتند نه مأمنی برای آنها بود و نه بالا پوشی داشتند همه گرسنه بودند
</p>
<p style="direction:rtl;">و بعضی‌ها که چارقد داشتند ميخواستند خود را با آن گرم کنند سرما خيلی
</p>
<p style="direction:rtl;">شديد بود و برف ميباريد باد سردی ميوزيد هر چه ميخواستند خودشانرا
</p>
<p style="direction:rtl;">گرم کنند ميسّر نبود دور آن بی‌نوايان را عدّه‌ای از زنهای شهر و دهات
</p>
<p style="direction:rtl;">احاطه کرده بودند و زبان بلعن و طعن آنها گشوده ديوانه و‌ار دور آن اسرا
</p>
<p style="direction:rtl;">ميرقصيدند و استهزا ميکردند و ميگفتند خدای شما خوب مکافاتی بشما
</p>
<p style="direction:rtl;">ص ٥٣٥
</p>
<p style="direction:rtl;">داد آن خدائی را که ميپرستيديد اکنون بشما جزا داده است از اطراف
</p>
<p style="direction:rtl;">بصورت اسرا آب دهان ميانداختند و سبّ و لعن می‌نمودند.
</p>
<p style="direction:rtl;">هر چند سربازان دشمن بقلعه دست يافتند و بيشتر از وسائل دفاع
</p>
<p style="direction:rtl;">اصحاب و دارائی آنها را بردند و عدّهء زنها و اطفال را اسير کردند ولی
</p>
<p style="direction:rtl;">اصحاب حجّت از پای ننشستند همه با زنها و اطفاليکه باقی مانده بودند
</p>
<p style="direction:rtl;">نزديک مسکن جناب حجّت جمع شدند و به پنج فرقهء نوزده نفری خود را
</p>
<p style="direction:rtl;">تقسيم نمودند و از ميان آن پنج فرقه نوزده نفر برای دفاع و ممانعت دشمن
</p>
<p style="direction:rtl;">حاضر ميشدند و فرياد يا صاحب الزّمان کشيده خود را ميان صفوف
</p>
<p style="direction:rtl;">دشمنان ميافکندند و آنها را متفرّق و پريشان ميساختند اين نود و پنج
</p>
<p style="direction:rtl;">نفر اصحاب وقتيکه فرياد ميکشيدند دشمنان را بلرزه ميافکندند و مرعوب
</p>
<p style="direction:rtl;">ميساختند .
</p>
<p style="direction:rtl;">چند روز هينطورها گذشت و خسارت زيادی بدشمنان رسيد عدّهء
</p>
<p style="direction:rtl;">بسياری از لشکر دشمن کشته شدند اميدها بنااميدی بدل شد بيشتری از
</p>
<p style="direction:rtl;">رؤسای لشکر دست از کار کشيدند توپچی‌ها از تيراندازی دست برداشتند
</p>
<p style="direction:rtl;">صفوف دشمن پريشان بود قوای اعدا بتحليل رفته بود.
</p>
<p style="direction:rtl;">امير تومان نميدانست چه بکند که لشکر خود را از پريشانی و نااميدی
</p>
<p style="direction:rtl;">نجات بدهد و بجنگ و جدال وادار کند مجبور شد با رؤسای لشکری که باقی
</p>
<p style="direction:rtl;">مانده بودند مشورت کند و برای حفظ حيات خود اوّلاً، محافظت اهالی
</p>
<p style="direction:rtl;">زنجان ثانياً، علاجی بينديشد چون رؤسای لشکر جمع شدند امير تومان
</p>
<p style="direction:rtl;">بآنها گفت من ديگر خسته شده‌ام و از مقاومت اصحاب حجّت بتنگ آمده‌ام
</p>
<p style="direction:rtl;">هيچوقت ممکن نيست شجاعت و قوّت روحی که اصحاب حجّت دارند در
</p>
<p style="direction:rtl;">لشکر شاه پيدا شود هيچيک از افراد لشکر ما حاضر نيست که مانند
</p>
<p style="direction:rtl;">اصحاب حجّت از روی خلوص و وفاداری فداکاری کند لشکر ما نا اميد شده
</p>
<p style="direction:rtl;">است ممکن نيست آنها را از نا اميدی نجات داد زيرا عقيده ای پيدا کرده‌اند که
</p>
<p style="direction:rtl;">ص ٥٣٦
</p>
<p style="direction:rtl;">اگر غلبه هم بيابند دچار هلاکت ابدی ميباشند بعد از مشورت قرار بر اين
</p>
<p style="direction:rtl;">دادند که از خارج قلعه تا زير منزل جناب حجّت نقب بزنند و باين واسطه
</p>
<p style="direction:rtl;">اصحاب را مجبور کنند که بدون قيد و شرط تسليم گردند يک ماه هم
</p>
<p style="direction:rtl;">بانجام اين مهمّ پرداختند و مصمّم شدند که در نقب‌ها موّاد منفجره قرار
</p>
<p style="direction:rtl;">بدهند و بواسطهء انفجار منازل اصحاب قلعه را که هنوز خراب نشده خراب
</p>
<p style="direction:rtl;">کنند امير تومان بصاحب منصبان توپخانهء خود فرمان داد که پس از
</p>
<p style="direction:rtl;">خرابی منازلی که بين اردو و مسکن جناب حجّت قرار گرفته است منزل
</p>
<p style="direction:rtl;">حجّت را هدف توپ سازند و قلعه را با خاک يکسان کنند اين امور بوقوع
</p>
<p style="direction:rtl;">پيوست وقتيکه زوجهء جناب حجّت مسمّاة بخديجه طفل خود موسوم به هادی
</p>
<p style="direction:rtl;">را بغل گرفته بود و جناب حجّت با مشارٌ اليها سخن ميگفتند يک قسمت از
</p>
<p style="direction:rtl;">منزل ايشان خراب شد جناب حجّت باو ميفرمودند که تو عنقريب با اين
</p>
<p style="direction:rtl;">طفل اسير خواهی شد خود را آماده کن. مشارٌ اليها که از شنيدن آن سخن
</p>
<p style="direction:rtl;">بيتابی و جزع مينمود ناگهان هدف گلوله گشت و فوراً جان داد فرزندش
</p>
<p style="direction:rtl;">هادی هم در ميان آتشی که بر افروخته بود افتاد و پس از قليل مدّتی
</p>
<p style="direction:rtl;">بواسطهء جراحت بسيار در منزل ميرزا ابوالقاسم مجتهد زنجان وفات يافت
</p>
<p style="direction:rtl;">جناب حجّت با آنکه از مشاهدهء اين پيش آمد خيل متأثّر بودند لکن
</p>
<p style="direction:rtl;">شجاعت و متانت خود را حفظ کرده و با لحن مناجات ميگفتند:
</p>
<p style="direction:rtl;">" خدايا از روزيکه بعرفان حضرت موعود موفّق شدم و محبوب دل و
</p>
<p style="direction:rtl;">جان خود را يافتم ميدانستم که اين مصائب و بليّات بمن خواهد رسيد هر
</p>
<p style="direction:rtl;">چند مصائب من شديد است و حزن من بسيار ولی در راه نصرت امر تو
</p>
<p style="direction:rtl;">برای تحمّل بيش از اين حاضر و آماده هستم اين همه بليّات و آفاتی که
</p>
<p style="direction:rtl;">بمن رسيد زوجه‌ام از دست رفت پسرم از بين رفت اصحابم شهيد شدند
</p>
<p style="direction:rtl;">بستگانم وفات يافتند همهء اينها در مقابل نعمت ايمان و موهبت عرفانی که
</p>
<p style="direction:rtl;">بمن عنايت کرده‌ای قابل ذکر نيست اگر هزار جان داشتم و تمام دنيا پر از
</p>
<p style="direction:rtl;">ص ٥٣٧
</p>
<p style="direction:rtl;">طلا و مال بود و بر جميع جهان رياست داشتم همه را در راه تو فدا
</p>
<p style="direction:rtl;">ميکردم و با کمال فرح و سرور هر مشکلی را تحمّل مينمودم."
</p>
<p style="direction:rtl;">اصحاب باوفای جناب حجّت از وفات زوجهء مشارٌ اليه و پسرش و
</p>
<p style="direction:rtl;">زخم بازوی رئيس محبوب خود خيلی غضبان بودند و همه مصمّم شدند که
</p>
<p style="direction:rtl;">تا جان در بدن دارند از ياری جناب حجّت دست نکشند و تصميم گرفته
</p>
<p style="direction:rtl;">بودند که انتقام برادران دينی شهيد خود را از دشمنان بگيرند و لکن جناب
</p>
<p style="direction:rtl;">حجّت آنها را نصيحت فرمودند و گفتند مبادا چنين کاری بکنيد و آتش
</p>
<p style="direction:rtl;">جنگ را دامن بزنيد بخدا توکّل کنيد بقضای او راضی باشيد منتظر ساعت
</p>
<p style="direction:rtl;">آخر باشيد و با کمال سکون و ثبات مترصّد باشيد اگر چه خيلی طول بکشد.
</p>
<p style="direction:rtl;">هر روز از عدّهء اصحاب کاسته ميشد و بر مصائبشان افزوده ميگشت
</p>
<p style="direction:rtl;">و از مساحت زمينی که مأمن آنها بود کاسته ميگرديد بالاخره صبح روز
</p>
<p style="direction:rtl;">پنجم ماه ربيع الاوّل سال ١٢٦٧ هجری جناب حجّت پس از آنکه نوزده روز
</p>
<p style="direction:rtl;">از جراحت بازوی خويش رنج شديد کشيدند در حين ادای نماز که بسجده
</p>
<p style="direction:rtl;">افتاده بودند وفات فرمودند.
</p>
<p style="direction:rtl;">اصحاب و بستگان ايشان از وفات حجّت خيلی محزون شدند دو نفر
</p>
<p style="direction:rtl;">از اصحاب دين محمّد وزير و مير رضای سردار در صدد بر آمدند که فوراً
</p>
<p style="direction:rtl;">جسد جناب حجّت را بدون اينکه هيچيک از اصحاب و خويشان ايشان با
</p>
<p style="direction:rtl;">خبر بشوند در محلّی دفن کنند و قبل از اينکه دشمنان از وفات جناب
</p>
<p style="direction:rtl;">حجّت مطّلع گردند اين عمل را انجام دهند شبانه جسد جناب حجّت را
</p>
<p style="direction:rtl;">برداشتند و باطاق دين محمّد وزير بردند و در آنجا دفن کردند و آن اطاق را
</p>
<p style="direction:rtl;">فوراً خراب کردند که کسی پی نبرد مدفن جناب حجّت کجاست زيرا
</p>
<p style="direction:rtl;">دشمنان اگر اطّلاع مييافتند بدن را بيرون ميآوردند و مورد اهانت و
</p>
<p style="direction:rtl;">جسارت قرار ميدادند.
</p>
<p style="direction:rtl;">پس از وفات حجّت پانصد نفر زن برای سوگواری در منزل جناب
</p>
<p style="direction:rtl;">ص ٥٣٨
</p>
<p style="direction:rtl;">حجّت جمع شدند اصحاب باوفا بمقابلهء اعدا و دفاع پرداختند از اصحاب
</p>
<p style="direction:rtl;">حجّت بجز دويست نفر مرد قوی باقی نمانده بود سايرين يا شهيد شده
</p>
<p style="direction:rtl;">بودند يا بواسطهء زخم و جراحتی که داشتند از کار افتاده بودند دشمنان
</p>
<p style="direction:rtl;">چون از وفات جناب حجّت مطّلع شدند هجوم شديدی نمودند تا قلعه را خراب
</p>
<p style="direction:rtl;">و اصحاب را از بين ببرند طبل و شيپور ميزدند صدای سرور و فرياد
</p>
<p style="direction:rtl;">خوشحالی از لشکريان بلند بود باصحاب حمله کردند و همّت گماشتند که
</p>
<p style="direction:rtl;">تا همه را از بين نبرند آسوده ننشينند اصحاب که چنين ديدند فرياد
</p>
<p style="direction:rtl;">يا صاحب الزّمان کشيدند و بدون ترس و بيم بدفاع پرداختند جنگ همچنان
</p>
<p style="direction:rtl;">ادامه داشت تا آنکه دشمنان بر اصحاب غالب شدند جمعی از اصحاب
</p>
<p style="direction:rtl;">بشهادت رسيدند و جمعی اسير و گرفتار گشتند دشمنان دست بغارت
</p>
<p style="direction:rtl;">گشودند و مانند درندگان بکشتار اصحاب پرداختند .
</p>
<p style="direction:rtl;">ص ٥٣٩
</p>
<p style="direction:rtl;">امير تومان فرمان داد که لشکر بمنزل حجّت نروند و دارائی ايشان را
</p>
<p style="direction:rtl;">غارت نکنند و با بستگان حجّت بدرفتاری ننمايند اگر امير تومان اين
</p>
<p style="direction:rtl;">فرمان را نداده بود خدا ميداند که آن مردم خونخوار چه ميکردند مقصود
</p>
<p style="direction:rtl;">امير تومان اين بود که شرح واقعه را بطهران خبر بدهد و منتظر دستور
</p>
<p style="direction:rtl;">باشد امّا نتوانست جلو مردم را بگيرد بخصوص که علمای زنجان بواسطهء
</p>
<p style="direction:rtl;">حصول اين فتح و فيروزی مردم را بشرارت و خونخوارگی تحريض
</p>
<p style="direction:rtl;">ميکردند و باذيّت اسرا وادار مينمودند و بهتک حرمت تحريک ميکردند از
</p>
<p style="direction:rtl;">اين جهت تاراج و غارت شروع شد مردم مأمورينی را که مراقب منزل
</p>
<p style="direction:rtl;">حجّت بودند مورد هجوم ساختند و با لشکريان بقتل اشخاصی که باقی
</p>
<p style="direction:rtl;">مانده بودند پرداختند اهالی زنجان بقدری وحشی و بی‌باک شده بودند که
</p>
<p style="direction:rtl;">امير تومان و حاکم زنجان از جلو گيری عاجز بودند رشتهء نظم از هم
</p>
<p style="direction:rtl;">گسيخته بود مردم هر چه ميخواستند انجام ميدادند حاکم زنجان رؤسای
</p>
<p style="direction:rtl;">لشکر را راضی کرد که اسرا را در منزل حاجی غلام محافظت کنند تا
</p>
<p style="direction:rtl;">دستور از طهران برسد اسرائی که در آن محلّ مجتمع شده بودند مانند
</p>
<p style="direction:rtl;">اغنام مظلوم در معرض سرمای شديد قرار داشتند زيرا آن محلّ نه سقف
</p>
<p style="direction:rtl;">داشت و نه فرش و اثاثی دارا بود چند روز گرسنه گذراندند آنگاه زنها را
</p>
<p style="direction:rtl;">از آنجا بمنزل ميرزا ابوالقاسم مجتهد بردند که شايد بتواند آنها را بدين
</p>
<p style="direction:rtl;">اسلام برگرداند و باين وسيله از حبس آزاد شوند اين مجتهد طمّاع
</p>
<p style="direction:rtl;">حريص زنان و بستگان و دختران خود را وادار کرد که از زنهای اسير
</p>
<p style="direction:rtl;">جواهر و زينت آلات هر چه داشتند گرفتند حتّی لباسهای آنها را هم بيرون
</p>
<p style="direction:rtl;">آوردند و لباسهای پاره و کهنه بآنها پوشاندند بعد باين زنها اجازه دادند که
</p>
<p style="direction:rtl;">بمنازل خويشان بروند و عدّه‌ای را هم بدهات اطراف فرستادند ساکنين
</p>
<p style="direction:rtl;">دهات بر خلاف مردم زنجان با اين زنهای مظلوم بکمال احترام و خوشروئی
</p>
<p style="direction:rtl;">رفتار نموده و از آنها پذيرائی کردند عائلهء جناب حجّت در زنجان تحت
</p>
<p style="direction:rtl;">ص ٥٤٠
</p>
<p style="direction:rtl;">مراقبت قرار گرفتند تا از طهران دستور برسد مجروحين نيز باقی ماندند
</p>
<p style="direction:rtl;">تا از پايتخت دربارهء آنها امری صادر شود ليکن شدّت سرما در ظرف چند
</p>
<p style="direction:rtl;">روز و بد رفتاری و درندگی مأمورين از طرف ديگر بحيات آن بيچارگان
</p>
<p style="direction:rtl;">خاتمه داد و جميعاً با نهايت مظلّوميت وفات يافتند.
</p>
<p style="direction:rtl;">باقی اسرا از طرف امير تومان بفوج گرّوسی و خمسه و فوج عراقی
</p>
<p style="direction:rtl;">تسليم شدند و آنها را با طبل و شيپور باردو بردند افواج مزبور نسبت بآن
</p>
<p style="direction:rtl;">بيچارگان در نهايت درندگی و خونخواری رفتار کردند جمعی با شمشير
</p>
<p style="direction:rtl;">و نيزه بجان آن گروه مظلوم که باقيماندهء اصحاب قلعه بودند و بهفتاد
</p>
<p style="direction:rtl;">و شش نفر بالغ ميشدند افتادند بدنهای آنها را پاره پاره کردند هر فوجی
</p>
<p style="direction:rtl;">در رذالت و شرارت سعی ميکردند که از ديگران جلوتر بيفتد. در ضمن
</p>
<p style="direction:rtl;">جريان اين خون خوارگی و درندگی دشمنان حاجی محمّد حسين پدر
</p>
<p style="direction:rtl;">ابا بصير که جزو اصحاب مظلوم بود برخاست و مشغول اذان گفتن شد
</p>
<p style="direction:rtl;">صدای او همه را بترس انداخت اين شخص با آنکه ساعت وفاتش نزديک بود
</p>
<p style="direction:rtl;">چنان با عظمت و قدرت ندای اللّه اکبر بلند کرد که فوج عراقی از شنيدن آن
</p>
<p style="direction:rtl;">ندا از اعمال شرم آور خود خجل شدند و فرياد يا علی برکشيدند اسلحهء
</p>
<p style="direction:rtl;">خود را انداختند و دست از فجايع برداشتند ديگر اذيّتی باصحاب نکردند و
</p>
<p style="direction:rtl;">راه خود را گرفته رفتند و با هم ميگفتند خدا لعنت کند امير تومان را که
</p>
<p style="direction:rtl;">ما را فريب داد با کمال شيطنت و بدجنسی بما گفت که اين اشخاص دشمن
</p>
<p style="direction:rtl;">حضرت امير و ائمّهء اطهار هستند خدا لعنتش کند بعد از اين اگر ما را
</p>
<p style="direction:rtl;">قطعه قطعه کنند ديگر بحرفش گوش نميدهيم و باينگونه اعمال زشت
</p>
<p style="direction:rtl;">دست نميگشائيم.
</p>
<p style="direction:rtl;">خلاصه بعضی از اسرا را بتوپ بستند بعضی را برهنه کردند و آب
</p>
<p style="direction:rtl;">يخ روی آنها ريختند و تازيانه زدند بدن بعضی را شيره ماليدند و روی برف
</p>
<p style="direction:rtl;">انداختند تا بميرند ولی اصحاب باوفا با آن همه بليّات و آفات که تحمّل
</p>
<p style="direction:rtl;">ص ٥٤١
</p>
<p style="direction:rtl;">نمودند تا آخرين مرحله بر ايمان خويش ثابت بودند لب بتبرّی نگشودند و کلمه‌ای
</p>
<p style="direction:rtl;">مشعر بر جزع نگفتند و آثار حزن و اندوه در چهرهء هيچکدام ديده نشد.
</p>
<p style="direction:rtl;">چون لشکريان خونخوار اعمال شرم آور خود را بپايان بردند در صدد
</p>
<p style="direction:rtl;">بر آمدند که جسد جناب حجّت را پيدا کنند بعضی از اصحاب را مورد اذيّت
</p>
<p style="direction:rtl;">و آزار قرار دادند تا مدفن جناب حجّت را نشان بدهند ولی بمقصود
</p>
<p style="direction:rtl;">نرسيدند حاکم هم هر چه جستجو کرد موفّق نشد مدفن جناب حجّت را پيدا
</p>
<p style="direction:rtl;">کند بالاخره حسين هفت ساله پسر جناب حجّت را فرمان داد نزد او آوردند
</p>
<p style="direction:rtl;">با کمال ملاطفت و مهربانی بآن طفل گفت من خيلی محزون و غمگينم زيرا
</p>
<p style="direction:rtl;">ميدانم پدر تو چه مصائبی را تحمّل کرده‌اند ولی تقصير من نيست من
</p>
<p style="direction:rtl;">مسئول نيستم علمای زنجان مسئولند و علّت وقوع اين اعمال مذمومه آنها
</p>
<p style="direction:rtl;">بوده‌اند حال ميخواهم جسد پدرت را پيدا کنم و در محلّ معيّنی بخاک
</p>
<p style="direction:rtl;">بسپارم و با نهايت احترام اين عمل را انجام بدهم تا تلافی اقدامات مذمومهء
</p>
<p style="direction:rtl;">سابقه باين وسيله بشود.
</p>
<p style="direction:rtl;">آنقدر از اين حرفها زد که آن طفل را فريفت و بمقصود خود رسيد چند
</p>
<p style="direction:rtl;">نفر مأمور با آن طفل فرستاد که بروند و جسد جناب حجّت را بيرون
</p>
<p style="direction:rtl;">بياورند مأمورين رفتند و آن بدن مقدّس را نزد حاکم آوردند حاکم ظالم
</p>
<p style="direction:rtl;">فرمان داد تا آن بدن را بريسمان بستند و با طبل و شيپور در کوچه
</p>
<p style="direction:rtl;">و بازار زنجان کشيدند سه روز و سه شب آن بدن مقدّس در معرض هتک
</p>
<p style="direction:rtl;">و حرمت و جسارت اشرار بود ديگر وصف آن ممکن نيست آن بدن مقدّس را
</p>
<p style="direction:rtl;">بالاخره در ميان ميدان برای تماشای مردم انداختند گويند شب سوّم چند نفر
</p>
<p style="direction:rtl;">سوار آمدند و آن جسد پاک را بقزوين برده بمحلّ امنی نهادند.
</p>
<p style="direction:rtl;">پس از چندی از طهران دستور رسيد که بستگان جناب حجّت را
</p>
<p style="direction:rtl;">بشيراز ببرند بعد از ورود بشيراز آنها را بحاکم سپردند حاکم شيراز
</p>
<p style="direction:rtl;">هر چه که برای آنها باقی مانده بود گرفت و اسرا را در منزل ويرانی جای
</p>
<p style="direction:rtl;">ص ٥٤٢
</p>
<p style="direction:rtl;">داد همه بفقر و بينوائی مبتلا شدند مهدی پسر کوچک جناب حجّت از شدّت
</p>
<p style="direction:rtl;">رنج و زحمت وفات يافت و در همان منزل خراب مدفون گشت.
</p>
<p style="direction:rtl;">من نه سال بعد از واقعهء زنجان وارد اين شهر شدم و محلّ آن هنگامهء
</p>
<p style="direction:rtl;">عجيب را ديدم قلعهء علی مردان خان را که تل خاکی بود با کمال حزن
</p>
<p style="direction:rtl;">و اندوه زيارت کردم و بسر زمينی که بخون اصحاب باوفا که زندهء جاويد
</p>
<p style="direction:rtl;">هستند سيراب شده بود قدم نهادم ابواب و بروج قلعه را که دشمنان خراب
</p>
<p style="direction:rtl;">کرده بودند ديدم و سنگهائی را که بمنزلهء سنگر بکار رفته بود و خون
</p>
<p style="direction:rtl;">بسياری بر آنها ريخته بود مشاهده کردم.
</p>
<p style="direction:rtl;">عدّهء شهدای زنجان تا کنون معلوم نيست قدر مسلم اينست که اين
</p>
<p style="direction:rtl;">واقعه مدّت مديدی طول کشيده است و عدّهء زيادی در آن واقعه شرکت کردند
</p>
<p style="direction:rtl;">من نتوانستم اسامی شهدا را بتمامهم بدست بياورم اسم اللّه الميم و اسم
</p>
<p style="direction:rtl;">اللّه الاسد اسامی بعضی از شهدای زنجان را ياد داشت کرده‌اند خوانندگان
</p>
<p style="direction:rtl;">گرامی بآن ياد داشت مراجعه کنند در عدد اصحاب حجّت و عدد شهدای زنجان
</p>
<p style="direction:rtl;">اختلاف است بعضی بچند هزار نفر عدّهء شهدا را بالغ ميدانند بعضی هم
</p>
<p style="direction:rtl;">بيشتر از اينها گفته‌اند شنيدم يکی از اصحاب حجّت اسامی شهدا را
</p>
<p style="direction:rtl;">ص ٥٤٣
</p>
<p style="direction:rtl;">ياد داشت ميکرده و ياد داشتی از او باقی مانده که در آن قبل از وفات جناب
</p>
<p style="direction:rtl;">حجّت هزار و پانصد و نود و هشت نفر را که بشهادت رسيده‌اند نگاشته است
</p>
<p style="direction:rtl;">و آنهائيکه بعد از جناب حجّت شهيد شده اند دويست و دو نفر بوده‌اند.
</p>
<p style="direction:rtl;">در تنظيم و نگارش واقعهء زنجان جناب ميرزا محمّد علی طبيب زنجانی
</p>
<p style="direction:rtl;">و ابا بصير و سيّد اشرف که همه از شهدای امر مبارک هستند بمن خيلی
</p>
<p style="direction:rtl;">مساعدت فرمودند من اين نفوس مقدّسه را کاملاً ميشناسم برخی از مطالب
</p>
<p style="direction:rtl;">را هم از نوشتجات ملّا حسين زنجانی اقتباس کردم ملّا حسين مزبور وقايع
</p>
<p style="direction:rtl;">را از مصادر مختلفه جمع آوری کرده بود و بحضور مبارک حضرت بهاءاللّه
</p>
<p style="direction:rtl;">فرستاده بود اسناد من در نقل وقايع زنجان متّکی باينها بود که گفتم. امّا
</p>
<p style="direction:rtl;">وقايع مازندران را که قبلاً نگاشتم از نوشتجات سيّد ابوطالب شهميرزادی
</p>
<p style="direction:rtl;">که بارض مقدّس فرستاده بود و از نوشتجات مختصری که ميرزا حيدر علی
</p>
<p style="direction:rtl;">ص ٥٤٤
</p>
<p style="direction:rtl;">اردستانی نگاشته بود اقتباس کردم برخی از مطالب آن واقعه را هم از
</p>
<p style="direction:rtl;">نفوسيکه در قلعهء طبرسی بوده اند مانند ملّا محمّد صادق مقدّس، ملّا ميرزا
</p>
<p style="direction:rtl;">محمّد فروغی، حاجی عبد المجيد پدر جناب بديع که يکی از شهدای امر
</p>
<p style="direction:rtl;">محبوب است بدست آوردم دربارهء وقايع نيريز آنچه را نگاشتم مستند
</p>
<p style="direction:rtl;">بگفته‌های جناب رضيَ الرّوح بود که از اصحاب خاصّ حضرت وحيد بوده
</p>
<p style="direction:rtl;">است وقايع و حوادث اخيرهء نيريز را از نوشتجات يکی از احبّاء موسوم
</p>
<p style="direction:rtl;">بملّا شفيع که بارض مقدّس فرستاده بود و در نهايت تفصيل واقعهء نيريز را
</p>
<p style="direction:rtl;">نوشته بود نقل کردم ملّا شفيع در موضوع حوادث اخيرهء نيريز بحث
</p>
<p style="direction:rtl;">فراوانی نمود نتيجهء معلومات خود را بحضور حضرت بهاءاللّه فرستاد امّا
</p>
<p style="direction:rtl;">وقايعی که از قلم من افتاده است و در اين مجموعه ذکر نشده آيندگان
</p>
<p style="direction:rtl;">خواهند نوشت و جمع آوری خواهند کرد اگر خوانندگان گرامی نقصی در
</p>
<p style="direction:rtl;">اين تاريخ که من نوشته‌ام مشاهده کنند رجا دارم مرا معذور دارند زيرا
</p>
<p style="direction:rtl;">آيندگان بزودی خواهند آمد و تاريخ مفصّل امر مبارک را خواهند نوشت
</p>
<p style="direction:rtl;">و چنانچه بايد و شايد حقّ نگارش حوادث عجيبهء امر مبارک را که ما بقدر
</p>
<p style="direction:rtl;">استطاعت و توانائی خود باهميّت آن پی برده ايم ادا خواهند کرد.
</p>
<p style="direction:rtl;">ص ٥٤٥
</p>
<p style="direction:rtl;">فصل بيست و پنجم
</p>
<p style="direction:rtl;">مسافرت حضرت بهآءاللّه بکربلا
</p>
<p style="direction:rtl;">از آغاز شروع نوشتن باين تاريخ مقصود من اين بود که باضافهء
</p>
<p style="direction:rtl;">حوادث تاريخی آنچه را از حضرت بهاءاللّه استماع نمودم ضميمهء اين تاريخ
</p>
<p style="direction:rtl;">سازم گاهی تنها و گاهی با ساير اصحاب مشرّف ميشدم و وقايع تاريخی
</p>
<p style="direction:rtl;">را ميفرمودند که من در اين تاريخ نگاشته‌ام از جمله واقعهء بدشت بود که
</p>
<p style="direction:rtl;">از قبل نگارش يافت و بيانات مبارکه در اين خصوص زينت تاريخ من شد.
</p>
<p style="direction:rtl;">چون واقعهء زنجان را بپايان رساندم با بعضی از احبّا دو دفعه بر حسب
</p>
<p style="direction:rtl;">اجازهء حضرت بهاءاللّه بحضور مبارک مشرّف شديم در اينوقت هيکل
</p>
<p style="direction:rtl;">مبارک در منزل برادرشان حضرت کليم بودند در شب دوّم و چهارم توقّفشان
</p>
<p style="direction:rtl;">در منزل جناب کليم که ورودشان بآنجا مطابق بود با هفتم جمادی الاوّل
</p>
<p style="direction:rtl;">سال ١٣٠٦ هجری ( نوزدهم بناير(ژانويه) سال ١٨٨٩ ) بحضور مبارک مشرّف شديم
</p>
<p style="direction:rtl;">جمعی از احبّای سروستان و فاران نيز مشرّف بودند بعضی از طائفين حول
</p>
<p style="direction:rtl;">هم حضور داشتند بيانات مبارک در دلهای ما چنان نقش بست که زوالی
</p>
<p style="direction:rtl;">برای آن ممکن نيست در اين مقام بهتر آن ديدم که قارئين محترم را نيز در
</p>
<p style="direction:rtl;">لذّت بيانات مبارکه با خود شريک کنم اين است مضمون بيانات مبارکه:
</p>
<p style="direction:rtl;">حمد خدا را که برای مؤمنين در اين امر مبارک آنچه لازم بود نازل
</p>
<p style="direction:rtl;">فرمود فرائض و واجبات را معيّن و اعمال لازمه را بکمال وضوح در کتاب
</p>
<p style="direction:rtl;">ذکر کرد اينک تکليف کلّ آنست که قيام بخدمت کنند و اوامر الهی را عمل
</p>
<p style="direction:rtl;">نمايند مؤمنين بايد مطابق آنچه بآنها نصيحت کنيم عمل کنند مبادا از حدّ
</p>
<p style="direction:rtl;">اعتدال تجاوز نمايند و از نصايح و مواعظ اعراض کنند در لوح حاجی ميرزا
</p>
<p style="direction:rtl;">موسی قمی چنين فرموده‌ايم بايد طوری رفتار کنی که اگر از چشمه‌های
</p>
<p style="direction:rtl;">ايمان و ايقان و درياهای علم و عرفان سيراب شوی لبهای تو بهيچکس چه
</p>
<p style="direction:rtl;">ص ٥٤٦
</p>
<p style="direction:rtl;">دوست و چه بيگانه اين راز را کشف ننمايد و از اسراری که پی برده‌ای
</p>
<p style="direction:rtl;">چيزی اظهار نکند و اگر قلبت بآتش محبّت اللّه بر افروخت بر حذر باش
</p>
<p style="direction:rtl;">که کسی از راز دلت آگاه نشود و اگر روح تو مانند دريای زخّار موج زند
</p>
<p style="direction:rtl;">نبايد آشکار گردد خدا داناست که خودمان را هيچوقت مخفی و مستور
</p>
<p style="direction:rtl;">نداشتيم و در خدمت امر تهاون ننموديم با آنکه در لباس اهل علم نبوديم
</p>
<p style="direction:rtl;">کراراً با علما در نور و مازندران مذاکرات کرديم و حقانيّت امر را بآنها
</p>
<p style="direction:rtl;">ثابت نموديم در عزم خود وهن و سستی روا نداشتيم هر جا طالبی يافته شد
</p>
<p style="direction:rtl;">بسوی او شتافتيم و با هر کس مذاکره کرديم ندای الهی را پذيرفت و در
</p>
<p style="direction:rtl;">جمع اهل ايمان داخل شد اگر اعمال ناقضين نبود نور و مازندران امروز از
</p>
<p style="direction:rtl;">مراکز مهمّ امری شمرده ميشد و اهل آن عموماً مؤمن بودند در اوقاتيکه
</p>
<p style="direction:rtl;">شاهزاده مهدی قلی ميرزا قلعهء طبرسی را محاصره کرده بود ما از نور برای
</p>
<p style="direction:rtl;">نصرت اصحاب خارج شديم و عبد الوهّاب را که يکی از خدّام بود قبلاً
</p>
<p style="direction:rtl;">فرستاديم تا اهل قلعه را از آمدن ما اخبار نمايد با آنکه دشمنان اطراف ما را
</p>
<p style="direction:rtl;">گرفته بودند همّت گماشتيم که بنصرت اصحاب بپردازيم خطرهای
</p>
<p style="direction:rtl;">گوناگون ما را از اين مقصود باز نداشت ليکن دست قدرت الهی در مقابل
</p>
<p style="direction:rtl;">اين منظور موانعی ايجاد کرد و ما را از نصرت اصحاب باز داشت حکمت
</p>
<p style="direction:rtl;">خدا چنين اقتضا کرد که بعضی از اهالی نور که از عزيمت ما بجانب قلعهء
</p>
<p style="direction:rtl;">طبرسی باخبر شده بودند ميرزا تقی حاکم آمل را از اين منظور با خبر
</p>
<p style="direction:rtl;">ساخته پيش از اينکه ما بقلعه برسيم عدّه‌ای از مأمورين ميرزا تقی
</p>
<p style="direction:rtl;">بما رسيدند در بين اينکه ما باستراحت مشغول بوديم و چای مينوشيديم
</p>
<p style="direction:rtl;">جمعی از سواران ريخته اثاث و اسبهای ما را گرفتند و ما را اسير ساختند
</p>
<p style="direction:rtl;">برای سواری من بعد از آنکه اسبم را بردند اسب ضعيف ناتوانی معيّن
</p>
<p style="direction:rtl;">کردند زين و برگ اين اسب هم از کار افتاده بود باقی همراهان ما را
</p>
<p style="direction:rtl;">بزنجير کشيدند و نزد حاکم آمل بردند ميرزا تقی ما را از چنگال اذيّت و
</p>
<p style="direction:rtl;">ص ٥٤٧
</p>
<p style="direction:rtl;">آزار علما نجات داد و در منزل خويش از ما پذيرائی کرد علمای شهر برای
</p>
<p style="direction:rtl;">اين عمل او را تهديد بسيار نمودند او يقين داشت نميتواند ما را از اذيّت علما
</p>
<p style="direction:rtl;">نگاهداری کند ما در منزل ميرزا تقی بوديم که سردار که در لشکر مازندران
</p>
<p style="direction:rtl;">بود به آمل مراجعت کرد چون از قضايای ما مطّلع شد ميرزا تقی را توبيخ
</p>
<p style="direction:rtl;">بسيار نمود و باو گفت چرا بايد از تهديدهای اين علماء نادان بترسی و از
</p>
<p style="direction:rtl;">هياهوی آنها بيم کنی خوب بود اين جمع را پراکنده ميساختی و حاضرين
</p>
<p style="direction:rtl;">را بطهران مراجعت ميدادی باری دفعهء ديگر در شهر ساری گرفتار اذيّت و
</p>
<p style="direction:rtl;">آزار مردم شديم با آنکه بيشتر از اعيان اين شهر از آشنايان ما بودند و
</p>
<p style="direction:rtl;">اغلب در طهران با آنها ملاقات کرده بوديم با اين همه چون در کوچه و بازار
</p>
<p style="direction:rtl;">با قدّوس عبور ميکرديم از هر طرف ما را مورد طعنه قرار داده و بصدای
</p>
<p style="direction:rtl;">بلند فرياد ميزدند ( بابی - بابی ) و ما نميتوانستيم خود را از رفتار زشت
</p>
<p style="direction:rtl;">آنان برکنار سازيم در طهران دو مرتبه حبس شديم زيرا بمعاونت مظلومين
</p>
<p style="direction:rtl;">قيام کرده بوديم اوّل مرتبه که حبس شده بوديم بعد از قضيّهء قتل ملّا تقی
</p>
<p style="direction:rtl;">قزوينی بود زيرا با متّهمين که بدون گناه گرفتار شکنجه شده بودند
</p>
<p style="direction:rtl;">همراهی ميکرديم مرتبهء دوّم در قضيّهء تير زدن به ناصر الدّين شاه گرفتار
</p>
<p style="direction:rtl;">حبس شديم همين واقعه سبب شد که ما را ببغداد نفی کردند بعد از مدّتی
</p>
<p style="direction:rtl;">قليل بکوه‌های کردستان رفتيم و مدّتی را بعزلت گذرانديم محلّ ما در قلّهء
</p>
<p style="direction:rtl;">کوهی بود که بمسافت سه روز راه از آبادی بود و وسائل راحتی بکلّی برای
</p>
<p style="direction:rtl;">ما مفقود بود تا آنکه شيخ اسمعيل بحال ما اطّلاع يافت و غذا و طعام برای
</p>
<p style="direction:rtl;">ما مهيّا ميکرد. چون به بغداد برگشتيم مشاهده شد که از امر باب اثری
</p>
<p style="direction:rtl;">باقی نمانده و آن اساس بکلّی فراموش گشته همّت گماشتيم تا امر حضرتش
</p>
<p style="direction:rtl;">را از نو حيات تازه بخشيم و از زاويهء فراموشی نجاتش دهيم و در
</p>
<p style="direction:rtl;">منظر عمومی حقايق و معارف الهی را بگذاريم. در آنوقت جميع اصحاب و
</p>
<p style="direction:rtl;">موُمنين را خوف و اضطراب فرا گرفته بود فريداً وحيداً بر اظهار حقايق امر
</p>
<p style="direction:rtl;">ص ٥٤٨
</p>
<p style="direction:rtl;">باب قيام نموديم و با عزم و ثباتی محکم اهل نفاق و فتور را مخاطب
</p>
<p style="direction:rtl;">ساختيم که ای بيخبران کمر همّت محکم بنديد و بر نصرت اهل حقّ قيام
</p>
<p style="direction:rtl;">نمائيد و دين فراموش شده را ثانياً زنده کنيد جميع اهل عالم را دعوت
</p>
<p style="direction:rtl;">نموده که بانوار مشرقه از افق امر ناظر باشند. پس از آنکه از ادرنه خارج
</p>
<p style="direction:rtl;">شديم متصدّيان امور حکومتی اسلامبول دربارهء ما مطلبی چند در نظر
</p>
<p style="direction:rtl;">گرفتند و آخر کار قرار بر اين شد که ما و ياران را غرقهء دريای فنا سازند
</p>
<p style="direction:rtl;">و در بحر اندازند اين اخبار بطهران رسيد و در بين ياران شهرت يافت که
</p>
<p style="direction:rtl;">حکومت اسلامبول ما و ياران را بدريا انداخته مؤمنين خراسان را از
</p>
<p style="direction:rtl;">استماع اين خبر وحشت و اضطراب فرو گرفت ميرزا احمد ازغندی چون اين
</p>
<p style="direction:rtl;">خبر شنيد اظهار داشت که من اين واقعه را نميتوانم تصديق کنم زيرا اگر
</p>
<p style="direction:rtl;">اين قضيّه راست باشد ناچار ادّعای سيّد باب و امر او باطل خواهد بود. پس
</p>
<p style="direction:rtl;">از مدّتی که خبر سلامتی ما در سجن عکّا باحبّای خراسان رسيد همه شاد و
</p>
<p style="direction:rtl;">مسرور شدند و از متانت ايمان و ايقان ميرزا احمد ازغندی شگفتی نمودند.
</p>
<p style="direction:rtl;">از سجن اعظم بملوک و سلاطين عالم خطابات مهمّه و الواح عديده ارسال شد
</p>
<p style="direction:rtl;">و کلّ را بر نصرت امر الهی دعوت نموديم بواسطهء جناب بديع لوح سلطان
</p>
<p style="direction:rtl;">را بشاه ايران فرستاديم بديع در مقابل جمعی از مردان لوح را بشاه تسليم
</p>
<p style="direction:rtl;">نمود و توجّه او را بتفکّر در اطراف مندرجات آن جلب کرد ساير الواح نيز
</p>
<p style="direction:rtl;">بساير ملوک رسيد جواب لوح ناپلئون سوّم بوسيلهء سفير فرانسه بما رسيد
</p>
<p style="direction:rtl;">اصل آن جواب در نزد غصن اعظم محفوظ است ما در لوح امپراطور فرانسه
</p>
<p style="direction:rtl;">اين آيات را نازل نموده بوديم " يا مَلِکَ پاريسَ نَبِّئ القِسّيسَ أن
</p>
<p style="direction:rtl;">لا يدُقَّ النَّواقيسَ الخ " امّا لوح پادشاهی روس تا کنون بدست او نرسيده و
</p>
<p style="direction:rtl;">عنقريب باو خواهد رسيد و لکن الواح ديگری باو رسيده آنها را خوانده
</p>
<p style="direction:rtl;">است. شکر کن خدا را که ترا بمعرفت امرش موفّق نمود زيرا هر کس بمعرفت
</p>
<p style="direction:rtl;">ايمان رسيد از نفوس مقدّسه محسوب است و مسلما قبل از ايمان و عرفان
</p>
<p style="direction:rtl;">ص ٥٤٩
</p>
<p style="direction:rtl;">مصدر اعمال خيريّه بوده هر چند آنها را در نظر نداشته زيرا اعمال خيريّه
</p>
<p style="direction:rtl;">تنها وسيله ای است که خداوند بواسطهء او ايمان و عرفان را ببندگان خود عطا
</p>
<p style="direction:rtl;">ميفرمايد آنهائيکه از ايمان بمظهر امر بی‌نصيبند سبب آنست که مصدر
</p>
<p style="direction:rtl;">اعمال شنيعه هستند. اميدوارم انشاء اللّه تو حال که بنور الهی فائز شدی
</p>
<p style="direction:rtl;">بخدمت امرش قيام نمائی و نهايت جدّيّت را ابراز کنی تا ظلمات تقليد و
</p>
<p style="direction:rtl;">کفر را از بين مردم محو و زائل سازی اعمال تو بايد بر ايمانت شهادت دهد
</p>
<p style="direction:rtl;">و گمراهان را براه راست هدايت کند امشب را هرگز فراموش مکن
</p>
<p style="direction:rtl;">اميدوارم که ذکر امشب تا ابد در سر زبانها باقی مانده و داستانش هيچ
</p>
<p style="direction:rtl;">وقت از صفحهء عالم محو نشود انشاء اللّه .
</p>
<p style="direction:rtl;">هفتمين نوروز بعد از اظهار امر حضرت اعلی مطابق با روز شانزدهم
</p>
<p style="direction:rtl;">ماه جمادی الاولی سال ١٢٦٧ هجری بود که از واقعهء زنجان يکماه و نيم
</p>
<p style="direction:rtl;">گذشته بود در همين سال در اواخر بهار که مطابق با اوائل ماه شعبان بود
</p>
<p style="direction:rtl;">حضرت بهاءاللّه از طهران بکربلا عزيمت فرمودند ( نبيل ) در آنوقت در
</p>
<p style="direction:rtl;">کرمانشاه ساکن بودم و با ميرزا احمد کاتب باب معاشر و مجالس، حضرت
</p>
<p style="direction:rtl;">بهاءاللّه بميرزا احمد فرموده بودند که آثار حضرت اعلی را که در
</p>
<p style="direction:rtl;">دسترس او بود جمع آوری و استنساخ نمايد و او باين کار مشغول بود.
</p>
<p style="direction:rtl;">وقتيکه شهادت شهدای سبعهء طهران بوقوع پيوست من در منزل پدرم در
</p>
<p style="direction:rtl;">قريهء زرند بودم پس از چندی از زرند بشهر قم رفتم ببهانهء زيارت مقامات
</p>
<p style="direction:rtl;">متبرّکه، ولی مقصود اصلی ملاقات ميرزا احمد بود لکن بلقای او موفّق
</p>
<p style="direction:rtl;">نشدم. حاجی ميرزا موسی قمی بمن گفت يگانه کسی که ميتواند ترا بمحلّ
</p>
<p style="direction:rtl;">ميرزا احمد دلالت کند. جناب عظيم است نظر بگفتار او از کاشان بقم آمده
</p>
<p style="direction:rtl;">در آنجا سيّد ابوالقاسم علاقبند اصفهانی را ديدم که سابقاً با ميرزا احمد
</p>
<p style="direction:rtl;">بکرمانشاه رفته بود عظيم به ابوالقاسم گفت تا مرا بشهری که ميرزا احمد
</p>
<p style="direction:rtl;">است دلالت کند سيّد ابو القاسم وسائل سفر مرا بهمدان فراهم نمود و بمن
</p>
<p style="direction:rtl;">ص ٥٥٠
</p>
<p style="direction:rtl;">گفت ميرزا احمد علی طبيب زنجانی ممکن است ترا بمکان ميرزا احمد دلالت
</p>
<p style="direction:rtl;">نمايد من بر حسب اشارهء او رفتار کردم و بدلالت ميرزا محمّد علی طبيب
</p>
<p style="direction:rtl;">زنجانی بکرمانشاه رفتم و بوسيلهء غلام حسين شوشتری که از تجّار
</p>
<p style="direction:rtl;">کرمانشاه بود و طبيب زنجانی او را بمن معرّفی کرده بود بملاقات
</p>
<p style="direction:rtl;">ميرزا احمد کاتب نائل شدم. بعد از چند روز ميرزا احمد بمن گفت در ايّامی
</p>
<p style="direction:rtl;">که در قم بودم ايلدرم ميرزا برادر خانلر ميرزا را تبليغ کردم و قصد دارم
</p>
<p style="direction:rtl;">يک نسخه از کتاب دلائل سبعهء حضرت اعلی را برسم يادگار برای او
</p>
<p style="direction:rtl;">بفرستم از تو خواهش دارم که اين خدمت را انجام دهی. ايلدرم ميرزا در آن
</p>
<p style="direction:rtl;">ايّام حکومت خرّم آباد لرستان را داشت و مرکز سپاهش در کوههای خاوه
</p>
<p style="direction:rtl;">ولشتر بود. من از اين مأموريّت بينهايت خوشحال شدم و فوراً سفر
</p>
<p style="direction:rtl;">اختيار کردم بهمراهی يکنفر کرد از کوهها و جنگلها گذشتم و پس از شش
</p>
<p style="direction:rtl;">شبانه روز باردوگاه ايلدرم ميرزا رسيدم و امانت ميرزا احمد را باو دادم
</p>
<p style="direction:rtl;">حاکم جوابی بميرزا احمد نوشت و از اظهار لطف او ابراز ممنونيّت کرد من
</p>
<p style="direction:rtl;">آن جواب را گرفته بکرمانشاه برگشتم. بمحض ورود ميرزا احمد بمن مژده
</p>
<p style="direction:rtl;">داد که حضرت بهاءاللّه وارد شدند ماه رمضان بود که در کرمانشاه بحضور
</p>
<p style="direction:rtl;">مبارک مشرّف شدم حضرت بهاءاللّه مشغول خواندن قرآن بودند از استماع
</p>
<p style="direction:rtl;">نغمهء مبارک که در نهايت ملاحت تلاوت قرآن ميفرمود لذّت بسياری بردم
</p>
<p style="direction:rtl;">من نامه ای را که ايلدرم ميرزا بميرزا احمد نوشته بود بحضور مبارک تقديم
</p>
<p style="direction:rtl;">کردم فرمودند:
</p>
<p style="direction:rtl;">" ايمان اولاد قاجار قابل اعتماد نيست اين شخص در اظهار ايمان کاذب
</p>
<p style="direction:rtl;">است زيرا بواسطهء آن اظهار ايمان ميکند که شايد روزی بابيها شاه را بقتل
</p>
<p style="direction:rtl;">رسانند و او را بر تخت سلطنت بنشانند از اينجهت اظهار ايمان
</p>
<p style="direction:rtl;">ميکند و بس."
</p>
<p style="direction:rtl;">چند ماه بعد صدق کلمات بهاءاللّه ظاهر شد و ايلدرم ميرزا امر کرد
</p>
<p style="direction:rtl;">ص ٥٥١
</p>
<p style="direction:rtl;">سيّد بصير هندی را که از بزرگترين ياوران امر اللّه بود بقتل رسانند در اين
</p>
<p style="direction:rtl;">موقع چنين بنظر رسيد که بمناسبت، ذکر شهادت سيّد بصير را بنگارم و
</p>
<p style="direction:rtl;">داستان ايمان و تصديق او را شرح دهم.
</p>
<p style="direction:rtl;">در اوائل ظهور سيّد باب هر يک از حروف حيّ مأمور شدند که بشهری
</p>
<p style="direction:rtl;">مسافرت نمايند و مژدهء ظهور را بمردم بدهند شيخ سعيد هندی که از حروف
</p>
<p style="direction:rtl;">حيّ بود بامر مبارک بهندوستان مسافرت نمود و چون بشهر مولتان رسيد
</p>
<p style="direction:rtl;">سيّد بصير هندی که مردی دانشمند بود ندای ظهور جديد را از وی شنيد و
</p>
<p style="direction:rtl;">بدلالت فطرت اصليّه بامر مبارک مؤمن شد علم و دانش بجای آنکه حجاب
</p>
<p style="direction:rtl;">او شود رهبر او گرديد زينت رياست را از خود دور ساخت و خيل مريدان
</p>
<p style="direction:rtl;">را از دور خود پريشان نمود و بخدمت امر قيام نمود اوّل قدمی که برداشت
</p>
<p style="direction:rtl;">اين بود که بشيراز عزيمت کرد و با آن که نابينا بود تحمّل صدمات نمود چون
</p>
<p style="direction:rtl;">بشيراز رسيد دانست که حضرت اعلی بامر شاه در کوه آذربايجان محبوس
</p>
<p style="direction:rtl;">است فوراً از شيراز بطهران آمد و از آنجا به نور سفر کرد و بملاقات
</p>
<p style="direction:rtl;">حضرت بهاءاللّه فائز گرديد اين ملاقات تلافی مافات کرد و قلب تشنهء او را
</p>
<p style="direction:rtl;">از آب وصال سيراب ساخت بی‌اختيار بهدايت مردم از هر کيش و
</p>
<p style="direction:rtl;">مذهب پرداخت.
</p>
<p style="direction:rtl;">شيخ شهيد مازگانی برای من چنين روايت کرد که من در اواخر
</p>
<p style="direction:rtl;">تابستان سيّد بصير را در قمصر ملاقات کردم اعيان کاشان برای ييلاق همه
</p>
<p style="direction:rtl;">ساله بقمصر ميآيند بصير شب و روز با اشخاصی که به ييلاق آمده بودند
</p>
<p style="direction:rtl;">مذاکرات مينمود و هيچکس را يارای مقابله با او نبود اغلب گمان ميکردند
</p>
<p style="direction:rtl;">که سيّد بصير بقوّهء سحر چنين تسلّطی در حقايق اسلام و اقامهء دلايل پيدا
</p>
<p style="direction:rtl;">کرده از اينجهت بيمناک بودند که مبادا سحر وی در بر انداختن رياست
</p>
<p style="direction:rtl;">و مقام آنها مؤثّر باشد.
</p>
<p style="direction:rtl;">ملّا ابراهيم ملقّب بملّا باشی که از شهدای سلطان آباد است دربارهء
</p>
<p style="direction:rtl;">ص ٥٥٢
</p>
<p style="direction:rtl;">سيّد بصير برای من حکايت کرد که سيّد در اواخر حيات خود در سلطان آباد
</p>
<p style="direction:rtl;">بود در آنشهر بملاقات او نائل شدم با بزرگان علما بمذاکره مشغول بود و
</p>
<p style="direction:rtl;">کسی را يارای مقاومت او نبود برای اثبات مطالب خود بآيات قرآن و
</p>
<p style="direction:rtl;">احاديث وارده در کتاب اصول کافی و بحار الانوار استدلال ميکرد و هر آيه
</p>
<p style="direction:rtl;">و حديث را از روی قرآن و کتاب بآنها نشان ميداد بيانی فصيح داشت و
</p>
<p style="direction:rtl;">گفتاری بليغ پس از چندی بصير از سلطان آباد بلرستان رفت و باردوگاه
</p>
<p style="direction:rtl;">ايلدرم ميرزا ورود فرمود شاهزاده از او احترام بسيار نمود روزی در اثناء
</p>
<p style="direction:rtl;">مذاکرات سيّد راجع بمحمّد شاه کلمه ای گفت که موجب خشم شاهزاده گرديد
</p>
<p style="direction:rtl;">فرمان داد تا زبان سيّد را از پشت سر کشيدند سيّد با شجاعت تمام اين
</p>
<p style="direction:rtl;">رفتار بيرحمانه را تحمّل نمود بعد از مدّتی قليل از اثر آن عذاب وفات
</p>
<p style="direction:rtl;">فرمود. در همان هفته مخالفتی از ايلدرم ميرزا نسبت ببرادرش خانلر
</p>
<p style="direction:rtl;">ميرزا سرزد خانلر بشاه شکايت کرد شاه باو اجازت داد تا ايلدرم را تنبيه
</p>
<p style="direction:rtl;">نمايد خانلر امر کرد برادرش ايلدرم را برهنه کرده بزنجير کشيدند
</p>
<p style="direction:rtl;">و باردبيل برده محبوسش ساختند ايلدرم در زندان بود تا وفات نمود.
</p>
<p style="direction:rtl;">حضرت بهاءاللّه بيشتر ماه رمضان را در کرمانشاه بسر بردند پس
</p>
<p style="direction:rtl;">از چندی بهمراهی شکر اللّه نوری که يکی از خويشان آن حضرت بود
</p>
<p style="direction:rtl;">و بمصاحبت ميرزا محمّد مازندرانی که از بقيّة السّيف قلعهء طبرسی بود
</p>
<p style="direction:rtl;">بکربلا توجّه فرمودند حضرت بهاءاللّه علّت مسافرت خود را از طهران
</p>
<p style="direction:rtl;">بکربلا برای من چنين حکايت فرمودند.
</p>
<p style="direction:rtl;">" امير نظام يکروز ما را بمنزل خود دعوت کرد و با نهايت احترام از ما
</p>
<p style="direction:rtl;">پذيرائی نمود و گفت سبب ملاقات شما اين بود که اکنون ميگويم من بيقين
</p>
<p style="direction:rtl;">مبين ميدانم که اگر مساعدت و تدبير و اقدامات مهمّهء شخص شما نبود
</p>
<p style="direction:rtl;">هرگز ملّا حسين و يارانش که از جنگ جوئی بهيچ وجه اطّلاعی نداشتند
</p>
<p style="direction:rtl;">نميتوانستند مدّت هفت ماه در مقابل اردوی شاهنشاهی پايداری نمايند من
</p>
<p style="direction:rtl;">ص ٥٥٣
</p>
<p style="direction:rtl;">از مهارت و زبر دستی شخص شما که اينگونه دستورات عجيبه ميدهيد
</p>
<p style="direction:rtl;">بسيار متعجّبم ولی تا کنون نتوانسته‌ام نشانه ای که اشتراک شما را در
</p>
<p style="direction:rtl;">اين شورش‌ها ثابت کند بدست بياورم خيلی متأسّفم که امثال شما اشخاص
</p>
<p style="direction:rtl;">مدبّر چرا بايد بشاه و وطن خود خدمت نکرده و از دربار بر کنار باشند
</p>
<p style="direction:rtl;">اينک از شما تقاضا دارم در اين ايّام که شاه عازم اصفهان است موقّتاً بکربلا
</p>
<p style="direction:rtl;">عزيمت کنيد و در نظر دارم که چون شاه مراجعت کند برای شما منصب
</p>
<p style="direction:rtl;">امير ديوانی را از شاه تقاضا نمايم زيرا کسی ديگر مانند شما برای اين
</p>
<p style="direction:rtl;">منصب لايق نيست ما ادّعاهای او را با نهايت قوّت رد کرديم و برای قبول
</p>
<p style="direction:rtl;">منصب نيز حاضر نشديم و بعد از چند هفته از طهران بکربلا آمديم ."
</p>
<p style="direction:rtl;">حضرت بهاءاللّه در کرمانشاه بميرزا احمد و من امر فرمود که بطهران
</p>
<p style="direction:rtl;">برويم و مرا مأمور نمودند که بمحض ورود بطهران بهمراهی ميرزا يحيی
</p>
<p style="direction:rtl;">بقلعهء ذو الفقار خان که نزديک شاهرود است برويم و در آنجا بمانيم تا
</p>
<p style="direction:rtl;">بهاءاللّه بطهران مراجعت نمايد و بميرزا احمد فرمود که در طهران بماند تا از
</p>
<p style="direction:rtl;">کربلا مراجعت نمايد يک جعبه شيرينی بضميمهء مراسله ای باسم جناب کليم
</p>
<p style="direction:rtl;">بميرزا احمد دادند و فرمودند شيرينی را برای غصن اعظم و مادرشان
</p>
<p style="direction:rtl;">بمازندران بفرستند من چون بطهران رسيدم و امر مبارک را بميرزا يحيی
</p>
<p style="direction:rtl;">ابلاغ نمودم برای اجرای امر و مسافرت از طهران بشاهرود حاضر نشد از
</p>
<p style="direction:rtl;">اين گذشته مرا هم مجبور کرد بقزوين بروم و نامه ای چند برای يارانش
</p>
<p style="direction:rtl;">ببرم پس از مراجعت از قزوين نظر باصرار چند نفر از خويشان مجبور
</p>
<p style="direction:rtl;">شدم بزرند بروم ميرزا احمد بمن وعده داد که وسائل مراجعت مرا بطهران
</p>
<p style="direction:rtl;">فراهم کند و باين وعده وفا کرد بعد از دو ماه بطهران آمدم و با
</p>
<p style="direction:rtl;">ميرزا احمد در کاروانسرائی که بيرون دروازه نو است زمستان را بسر
</p>
<p style="direction:rtl;">بردم ميرزا احمد اوقات خود را بنوشتن کتاب مبارک بيان فارسی و کتاب
</p>
<p style="direction:rtl;">دلائل سبعه ميگذرانيد دو نسخه از کتاب دلائل سبعه بمن داد که از طرف او
</p>
<p style="direction:rtl;">ص ٥٥٤
</p>
<p style="direction:rtl;">بمستوفی الممالک آشتيانی و ميرزا سيّد علی تفرشی مجد الاشراف بدهم.
</p>
<p style="direction:rtl;">مستوفی الممالک بعد از خواندن آن کتاب مؤمن شد امّا مجد الاشراف
</p>
<p style="direction:rtl;">از ايمان بی‌نصيب ماند. روزی در محضر آقای کليم مجد الاشراف چنين گفت
</p>
<p style="direction:rtl;">که طايفهء بابيّه در انتشار آئين خود کوشش بسيار و جدّيّت بيشمار ابراز
</p>
<p style="direction:rtl;">ميدارند حتّی جوانی چند روز قبل برای من کتابی آورد عبارت آن کتاب
</p>
<p style="direction:rtl;">طوری است که مردم بيسواد را ميفريبد آقای کليم در ضمن بيانات او
</p>
<p style="direction:rtl;">فهميد که کتاب را ميرزا احمد بوسيلهء من برای او فرستاده است در همان
</p>
<p style="direction:rtl;">روز جناب کليم مرا نصيحت فرمود که هر چه زودتر بزرند بروم
</p>
<p style="direction:rtl;">و بميرزا احمد هم بگويم که بقم عزيمت نمايد و فرمود شما هر دو در معرض
</p>
<p style="direction:rtl;">خطری عظيم واقع شده ايد ميرزا احمد هم بمن فرمود که بهر نحو ممکن است
</p>
<p style="direction:rtl;">کتاب را از مجد الاشراف پس بگيرم من بهر بهانه بود کتاب را از سيّد پس
</p>
<p style="direction:rtl;">گرفتم و بعد از مدّتی قليل ميرزا احمد عازم قم شد من او را تا شاه
</p>
<p style="direction:rtl;">عبد العظيم مشايعت کردم و خود بطرف زرند روانه شدم.
</p>
<p style="direction:rtl;">حضرت بهاءاللّه بکربلا عزيمت فرمودند آن ايّام مطابق با ماه شوّال
</p>
<p style="direction:rtl;">١٢٦٧ هجری بود چند روزی هم در بغداد توقّف فرمودند بغداد همان شهری
</p>
<p style="direction:rtl;">است که در سفر ثانی بهاءاللّه را پذيرفت و دعوت حضرتش در اين شهر
</p>
<p style="direction:rtl;">بگوش نزديک و دور رسيد چون بکربلا رسيدند مشاهده فرمودند که
</p>
<p style="direction:rtl;">سيّد علاو عراقی دام فريب گسترده و مدّعی شده که روح القدس در هيکل او
</p>
<p style="direction:rtl;">مجسّم است جمعی از مشاهير اصحاب هم مانند شيخ سلطان کربلائی و
</p>
<p style="direction:rtl;">حاجی سيّد جواد فريب او را خورده‌اند و بدامش گرفتار شده‌اند شيخ
</p>
<p style="direction:rtl;">سلطان را عقيده اين بود که از بزرگترين شاگردان سيّد علاو است و بعد از
</p>
<p style="direction:rtl;">او رياست بوی منتقل خواهد شد حضرت بهاءاللّه او را نصيحت فرمودند که
</p>
<p style="direction:rtl;">خود را بدام اينگونه نفوس گمراه نيندازد و از قيد بندگی آنان خويش را
</p>
<p style="direction:rtl;">رها سازد و او را وادار کردند که بخدمت امر باب قيام نمايد اين نصيحت
</p>
<p style="direction:rtl;">ص ٥٥٥
</p>
<p style="direction:rtl;">سبب شد که آتش محبّت اللّه در قلب شيخ سلطان مشتعل شده از دام
</p>
<p style="direction:rtl;">اهريمن برست و بيزدان پيوست شاگردان سيّد علاو چون مشاهده نمودند که
</p>
<p style="direction:rtl;">شيخ سلطان از ارادت علاو کاسته آنان نيز بمتابعت او قيام نمودند
</p>
<p style="direction:rtl;">سيّد علاو که خود را تنها و بی‌مريد مشاهده نمود چاره‌ای نديد جز آنکه
</p>
<p style="direction:rtl;">بعظمت مقام و کثرت علم و طهارت ذات حضرت بهاءاللّه اقرار نمايد و در
</p>
<p style="direction:rtl;">نزد کلّ اعتراف کرد که از ادّعای بيجای خود پشيمان است و سوگند ياد نمود
</p>
<p style="direction:rtl;">که بعد از اين لب باين قسم ياوه گوئيها نگشايد.
</p>
<p style="direction:rtl;">حضرت بهاءاللّه روزی در کربلا با شيخ حسن زنوزی ملاقات فرمودند
</p>
<p style="direction:rtl;">و حقيقت نورانيّهء خود را باو آشکار نمودند و اين مژده‌ای بود که حضرت
</p>
<p style="direction:rtl;">اعلی به شيخ حسن داده بودند شرح حال شيخ حسن زنوزی را در سابق
</p>
<p style="direction:rtl;">اشاره کرديم اگر حضرت بهاءاللّه شيخ حسن را منع نفرموده بودند از شدّت
</p>
<p style="direction:rtl;">اشتعال و کثرت انجذاب ندای ظهور موعود را اعلان مينمود و بشارت
</p>
<p style="direction:rtl;">رجعت حسينی را بمردم ميداد.
</p>
<p style="direction:rtl;">از جمله اشخاصی که بعظمت رتبهء بهاءاللّه آگاه بود ميرزا محمّد علی
</p>
<p style="direction:rtl;">طبيب زنجانی بود حضرت بهاءاللّه در قلب او بذر ايمان را چنان کاشتند که
</p>
<p style="direction:rtl;">بفاصلهء قليلی سر سبز و بارور گرديد جناب طبيب را آخر کار جام شهادت
</p>
<p style="direction:rtl;">نصيب شد و از جمله اشخاصی که مجذوب طلعت مبارک بود عبد الوهّاب
</p>
<p style="direction:rtl;">شيرازی پسر حاج عبد المجيد بود که در کربلا دکانی داشت و بکسب مشغول
</p>
<p style="direction:rtl;">بود چون در کربلا بحضور مبارک مشرّف شد تصميم گرفت که ترک کسب
</p>
<p style="direction:rtl;">و تجارت کند و بملازمت حضرت بهاءاللّه قيام نمايد هيکل مبارک او را امر
</p>
<p style="direction:rtl;">بصبر فرمودند و نقدينه باو عطا کردند تا کمک کسب و کارش شود چون
</p>
<p style="direction:rtl;">بطهران عزيمت فرمودند عبد الوهّاب را جام صبر لبريز گشت و بی‌اختيار
</p>
<p style="direction:rtl;">در پی محبوب روان شد چون بطهران رسيد گرفتار چنگال معرضين گرديد
</p>
<p style="direction:rtl;">و با ساير اصحاب در سياه چال محبوس شد تا بدرجهء شهادت رسيد شيخ
</p>
<p style="direction:rtl;">ص ٥٥٦
</p>
<p style="direction:rtl;">علی ميرزای شيرازی نيز از جمله نفوسی بود که مجذوب طلعت عظمت شد
</p>
<p style="direction:rtl;">و تا آخر زندگانی بخدمت امر قائم بود آثار عجيبه و تأثيرات غريبه که در
</p>
<p style="direction:rtl;">ملاقات با بهاءاللّه مشاهده کرده بود پيوسته برای يار و اغيار حکايت
</p>
<p style="direction:rtl;">ميکرد.
</p>
<p style="direction:rtl;">ص ٥٥٧
</p>
<p style="direction:rtl;">فصل بيست و ششم
</p>
<p style="direction:rtl;">داستان تير اندازی بشاه و نجات او
</p>
<p style="direction:rtl;">در هشتمين نوروز بعد از اظهار امر باب که مطابق بود با ٢٧ جمادی
</p>
<p style="direction:rtl;">الاوّل ١٢٦٨ هجری حضرت بهاءاللّه در عراق بنشر تعاليم الهی مشغول بودند
</p>
<p style="direction:rtl;">اصحاب باب که از واقعهء مولای خود هراسان و از صدمات و بليّات اصحاب
</p>
<p style="direction:rtl;">و مؤمنين بگوشه و کنار متفرّق و پريشان شده بودند بواسطهء قيام و
</p>
<p style="direction:rtl;">اقدام حضرت بهاءاللّه روحی جديد يافتند و از زوايای خمول بميدان خدمت
</p>
<p style="direction:rtl;">شتافتند حضرت بهاءاللّه روح شجاعت و استقامت را در آنان دميدند و از
</p>
<p style="direction:rtl;">وقايع تازه و مصائب متعدّده ئی که بعداً واقع شد آنها را مطّلع فرمودند و
</p>
<p style="direction:rtl;">خود بی پرده و حجاب بنشر تعاليم باب در ايران و عراق مبادرت نمودند در
</p>
<p style="direction:rtl;">بهار اين سال ميرزا تقی خان امير نظام که صدر اعظم ايران بود بمقرّ اصلی
</p>
<p style="direction:rtl;">خود شتافت و در حمّام فين کاشان بقتل رسيد امير نظام در مدّت سه سال
</p>
<p style="direction:rtl;">صدارت خود با تمام قوی کوشيد تا نور الهی را خاموش نمايد و امر باب را
</p>
<p style="direction:rtl;">از روی زمين محو و نابود سازد برای نيل باين مقصود اقدام بظلمی عجيب
</p>
<p style="direction:rtl;">کرد و آن امر بقتل سيّد باب بود که بفرمان او انجام گرفت ولی عاقبت جز
</p>
<p style="direction:rtl;">خسران ثمری از رفتار ناهنجار خويش نگرفت در سال اوّل صدارت خود
</p>
<p style="direction:rtl;">برای خاموش کردن امر الهی لشکر به مازندران فرستاد و بقتل قدّوس و
</p>
<p style="direction:rtl;">باب الباب و ساير اصحاب فرمانی اکيد صادر کرد و سيصد و سيزده نفر از
</p>
<p style="direction:rtl;">نفوس مقدّسه و بيگناه را از دم تيغ گذرانيد در سال دوّم شهدای سبعهء
</p>
<p style="direction:rtl;">طهران بفرمان او شربت شهادت نوشيدند جناب وحيد و اصحابش در نيريز
</p>
<p style="direction:rtl;">بامر آن وزير خونريز جان برايگان در راه امر يزدان ايثار نمودند اين وقايع
</p>
<p style="direction:rtl;">سبب شد که مردم در هر شهر و بلد اقتدا بوزير شرير نموده باذيّت و آزار
</p>
<p style="direction:rtl;">اهل ايمان پرداختند در اين سال واقعهء حزن‌انگيزی بفرمان اين وزير بی
</p>
<p style="direction:rtl;">ص ٥٥٨
</p>
<p style="direction:rtl;">تدبير ضميمهء جرائم اعمال او شد در زنجان جناب حجّت و قريب هزار و
</p>
<p style="direction:rtl;">هشتصد نفر از اصحابش بدون هيچ گناهی بشهادت رسيدند سال اوّل
</p>
<p style="direction:rtl;">حکومت اين وزير بظلم و طغيان آغاز شد و سال آخرش بجور و عدوان
</p>
<p style="direction:rtl;">نسبت باهل ايمان انجام يافت پس از ميرزا تقی خان امير کبير ميرزا آقا جان
</p>
<p style="direction:rtl;">نوری اعتماد الدّوله بصدارت عظمی منصوب گرديد در آغاز جلوس خود
</p>
<p style="direction:rtl;">تصميم گرفت که بين دولت و حضرت بهاءاللّه را که رئيس بابيان بودند
</p>
<p style="direction:rtl;">آشتی و التيام دهد لذا نامه ای بحضرت بهاءاللّه نگاشت و حضرتش را
</p>
<p style="direction:rtl;">بطهران دعوت کرد.
</p>
<p style="direction:rtl;">حضرت بهاءاللّه که قبل از وصول مکتوب وزير تصميم مراجعت
</p>
<p style="direction:rtl;">بطهران داشتند پس از وصول نامه عازم پايتخت گرديده و در ماه رجب
</p>
<p style="direction:rtl;">وارد طهران شدند ميرزا آقاخان برادر خود جعفر قلی خان را مخصوصاً به
</p>
<p style="direction:rtl;">پيش باز حضرت بهاءاللّه فرستاد و تبريک ورود تقديم نمود حضرت بهاءاللّه
</p>
<p style="direction:rtl;">پس از ورود بطهران يک ماه تمام در منزل برادر وزير اعظم مهمان بودند
</p>
<p style="direction:rtl;">صدر اعظم جعفر قلی خان برادر خود را مأمور پذيرائی آن حضرت نموده بود
</p>
<p style="direction:rtl;">پيوسته اعيان شهر و بزرگان دربار بملاقات حضرتش شتافته پس از يک ماه
</p>
<p style="direction:rtl;">حضرت بهاءاللّه بشميران انتقال فرمودند آقای کليم ميفرمودند که
</p>
<p style="direction:rtl;">جناب عظيم در اين اثنا با حضرت بهاءاللّه ملاقات نمود و پس از مدّتی
</p>
<p style="direction:rtl;">طولانی که شوق ديدار آن حضرت را داشت بمقصود رسيد در ضمن ملاقات
</p>
<p style="direction:rtl;">جناب عظيم خيالی را که مدّتها بود در فکر خود پرورش ميداد بحضور
</p>
<p style="direction:rtl;">مبارک عرض کرد حضرت بهاءاللّه او را از اجرای آن خيال فاسد منع نمودند
</p>
<p style="direction:rtl;">و از عواقب وخيمهء آن تحذير فرمودند که اين عمل جلب بلايای تازه نمايد و
</p>
<p style="direction:rtl;">سبب زحمت بی‌اندازه گردد.
</p>
<p style="direction:rtl;">حضرت بهاءاللّه بلواسان تشريف بردند و در قريهء افجه که از
</p>
<p style="direction:rtl;">مستملکات جناب وزير بود توقّف نمودند جعفر قلی خان همچنان در مهمان
</p>
<p style="direction:rtl;">ص ٥٥٩
</p>
<p style="direction:rtl;">ص ٥٦٠
</p>
<p style="direction:rtl;">داری پايدار بود. در لواسان بحضرت بهاءاللّه خبر رسيد که دو نفر از بابيان
</p>
<p style="direction:rtl;">سبک مغز قصد حيات شاه نمودند و در وقتی که شاه با اردوی خود بشميران
</p>
<p style="direction:rtl;">عازم بودند آن دو جوان نادان بشاه حمله بردند يکی را نام صادق تبريزی
</p>
<p style="direction:rtl;">و ديگری را فتح اللّه قمی بود که برای گرفتن انتقام همکيشان مظلوم
</p>
<p style="direction:rtl;">خويش بشاه هجوم کردند. مطلبی که دليل بر سادگی و جهالت آن دو جوان
</p>
<p style="direction:rtl;">است اينست که بجای استعمال اسلحهء مؤثّری که مقصود را فوراً حاصل کند
</p>
<p style="direction:rtl;">ساچمه استعمال کردند که اندک خراشی در جسد شاه توليد کرد و اگر اين
</p>
<p style="direction:rtl;">دو نفر از طرف شخص مدبّر و رئيس خود مأمور اين کار بودند البتّه بجای
</p>
<p style="direction:rtl;">ساچمه گلوله استعمال ميکردند استعمال ساچمه دليل است که اين دو
</p>
<p style="direction:rtl;">جوان بی‌مشورت ديگران بفکر ناقص خويش بچنين کار ناهنجاری
</p>
<p style="direction:rtl;">اقدام نمودند.
</p>
<p style="direction:rtl;">اين عمل زشت که در آخر شوّال ١٢٦٨ هجری از اين دو نادان سر زد
</p>
<p style="direction:rtl;">جلب مصيبت تازه نسبت بياران نمود اصحابی که از بلايای قبل نجات
</p>
<p style="direction:rtl;">يافته بودند در اين غائله گرفتار شدند و به انواع عذاب و مشقّات دچار
</p>
<p style="direction:rtl;">گشتند. حضرت بهاءاللّه نيز با جمعی از بزرگان اصحاب بتهمت شرکت
</p>
<p style="direction:rtl;">در اين جرم بحبس سياه چال گرفتار و در زير زنجيری که مخصوص
</p>
<p style="direction:rtl;">خطرناکترين مقصّرين بود مغلول گشتند اثر زنجيری که مدّت چهار ماه در
</p>
<p style="direction:rtl;">سياه چال زحمت افزای هيکل مبارک بود تا آخر عمر در گردن حضرتش
</p>
<p style="direction:rtl;">باقی بود. از استماع اين واقعه رؤسای دربار و علمای اسلام بينهايت
</p>
<p style="direction:rtl;">ترسيدند و همّت گماشتند که عاملين را هر چه زودتر سياست کنند. با وجود
</p>
<p style="direction:rtl;">نصيحتهای موُکّده که باهل ايمان شده بود تا در مقابل اذيّت و آزار مخالفين
</p>
<p style="direction:rtl;">دست بانتقام نگشايند اقدام آن دو نادان باين عمل زشت سبب شد که
</p>
<p style="direction:rtl;">رؤسای کشور و علماء دين بابيان را دشمن مملکت و دين دانستند و اعلان
</p>
<p style="direction:rtl;">عمومی بجلوگيری از هجوم و حملهء بابيان صادر شد. جعفر قلی خان که در
</p>
<p style="direction:rtl;">ص ٥٦١
</p>
<p style="direction:rtl;">شميران بود اين واقعه را بحضرت بهاءاللّه پيغام داد و بحضرتش نگاشت که
</p>
<p style="direction:rtl;">مادر شاه از اين واقعه سر تا پا آتش گرفته و در نزد امرای دربار حضرتت
</p>
<p style="direction:rtl;">را بهمراهی ميرزا آقاخان صدر اعظم محرّک اصلی و قاتل حقيقی شاه
</p>
<p style="direction:rtl;">معرّفی کرده است صلاح آنست که مدّتی در محلّی مخفی بسر بريد تا اين
</p>
<p style="direction:rtl;">هياهو و غوغا تسکين يابد اين نامه را با شخص امين و پير با تجربه
</p>
<p style="direction:rtl;">بحضور مبارک بافجه فرستاد و باو تأکيد کرد که در خدمت حضرت بهاءاللّه
</p>
<p style="direction:rtl;">بماند و بهر جا که انتخاب کنند در خدمتش عازم شود.
</p>
<p style="direction:rtl;">حضرت بهاءاللّه پيشنهاد جعفر قلی خان را نپذيرفتند و روز ديگر
</p>
<p style="direction:rtl;">سواره به اردوی شاه که در نياوران بود رفتند در بين راه بسفارت روس که
</p>
<p style="direction:rtl;">در زرگنده نزديک نياوران بود رسيده ميرزا مجيد منشی سفارت روس از
</p>
<p style="direction:rtl;">آن حضرت مهمانی کرد و پذيرائی نمود جمعی از خادمين حاجی عليخان
</p>
<p style="direction:rtl;">حاجب الدّوله حضرت بهاءاللّه را شناختند و او را از توقّف حضرت بهاءاللّه
</p>
<p style="direction:rtl;">در منزل منشی سفارت روس آگاه ساختند حاجب الدّوله فوراً مراتب را
</p>
<p style="direction:rtl;">ص ٥٦٢
</p>
<p style="direction:rtl;">بعرض شاه رسانيد رؤسای دربار از ورود حضرت بهاءاللّه بجوار اردوی
</p>
<p style="direction:rtl;">شاه بهراس و تعجّب افتادند ناصر الدّين شاه هم بی‌اندازه متعجّب شد که
</p>
<p style="direction:rtl;">چگونه شخص متّهم باين گونه تهمت بزرگی جرأت کرده خود را در معرض
</p>
<p style="direction:rtl;">انظار قرار دهد و فوراً مأموری فرستاد تا حضرت بهاءاللّه را از سفارت
</p>
<p style="direction:rtl;">روس تحويل گرفته بنزد شاه بياورد سفير روس از تسليم حضرت بهاءاللّه
</p>
<p style="direction:rtl;">بمأمور شاه امتناع ورزيد و بآن حضرت گفت که بمنزل صدر اعظم برويد و
</p>
<p style="direction:rtl;">کاغذی بصدر اعظم نوشت که بايد حضرت بهاءاللّه را از طرف من پذيرائی
</p>
<p style="direction:rtl;">کنی و در حفظ اين امانت بسيار کوشش نمائی و اگر آسيبی به بهاءاللّه
</p>
<p style="direction:rtl;">برسد و حادثه ای رخ دهد شخص تو مسئول سفارت روس خواهی بود
</p>
<p style="direction:rtl;">ميرزا آقاخان با آنکه نسبت بحضرت بهاءاللّه ابراز مساعدت مينمود در اين
</p>
<p style="direction:rtl;">واقعه از خوف جان و بيم زوال رياست و مقام از مساعدت خود داری نمود
</p>
<p style="direction:rtl;">وقتيکه حضرت بهاءاللّه از زرگنده عازم شدند دختر سفير روس از
</p>
<p style="direction:rtl;">مخاطراتيکه حضرت بهاءاللّه را تهديد ميکرد چنان پريشان خاطر بود که
</p>
<p style="direction:rtl;">اشک از چشمش ميريخت و پدر خود را مخاطب ساخته گفت ای پدر اگر
</p>
<p style="direction:rtl;">نتوانی اين مهمان خود را از خطر برهانی و محافظت کنی نتيجهء اين
</p>
<p style="direction:rtl;">رياست و قدرت تو چه خواهد بود سفير روس که بينهايت دختر خود را
</p>
<p style="direction:rtl;">دوست ميداشت از گريهء او متأثّر شده و باو قول داد که در حفظ حضرت
</p>
<p style="direction:rtl;">بهاءاللّه سعی بليغ مبذول دارد و لکن از عهدهء اين قول بر نيآمد زيرا
</p>
<p style="direction:rtl;">مأمورين شاه در بين نياوران و طهران حضرت بهاءاللّه را دستگير کردند و
</p>
<p style="direction:rtl;">آنچه داشتند گرفته و آن حضرت را با سر و پای برهنه پياده بطهران بردند
</p>
<p style="direction:rtl;">در بين راه از شدّت حرارت آفتاب تابستان زحمت بسيار به وجود مبارک
</p>
<p style="direction:rtl;">رسيد مردم بسبّ و لعن حضرت بهاءاللّه پرداختند و از هر طرف سنگ می
</p>
<p style="direction:rtl;">انداختند زيرا آن حضرت را بفتوای علما يگانه دشمن وطن و دين و شاه
</p>
<p style="direction:rtl;">ميشمردند چون بسياه چال رسيدند پير زنی با چشمانی شرر بار نفرين
</p>
<p style="direction:rtl;">ص ٥٦٣
</p>
<p style="direction:rtl;">کنان و لعنت گويان جلو آمده سنگی در دست داشت ميخواست آن را
</p>
<p style="direction:rtl;">بصورت حضرت بهاءاللّه بزند مأمورين مانع شدند پير زن گفت شما را
</p>
<p style="direction:rtl;">بسيّد الشّهداء قسم ميدهم که بگذاريد اين سنگ را بزنم حضرت بهاءاللّه
</p>
<p style="direction:rtl;">فرمودند او را ممانعت نکنيد زيرا بخيال خود کار ثوابی را می خواهد
</p>
<p style="direction:rtl;">انجام دهد.
</p>
<p style="direction:rtl;">سياه چالی که حضرت بهاءاللّه در آن محبوس بودند اصلاً در قديم خزينهء
</p>
<p style="direction:rtl;">حمّام بود که بزندان تبديل شده بود تاريکی و عفونت آن محلّ و کثرت
</p>
<p style="direction:rtl;">حشرات و کراهت هوايش بتحرير نگنجد زنجيريکه حضرت بهاءاللّه را بآن
</p>
<p style="direction:rtl;">مغلول ساخته بودند قره کهر نام داشت که از زنجيرهای معروف است سه
</p>
<p style="direction:rtl;">روز و سه شب هيچ کس آب و نان برای حضرت بهاءاللّه نياورد يکی از
</p>
<p style="direction:rtl;">مأمورين دلش بحال هيکل مبارک سوخت و هر چه خواست از حضور مبارک
</p>
<p style="direction:rtl;">اجازه بگيرد که پنهانی ظرف چای را در زير لباس پنهان کند و بمحضر
</p>
<p style="direction:rtl;">مبارک آورده تقديم نمايد قبول نفرمودند عائلهء مبارکه بر اثر جدّيّت موفّق
</p>
<p style="direction:rtl;">شدند که مأمورين را راضی نمايند تا غذائی را که از منزل ميآورند
</p>
<p style="direction:rtl;">بحضور مبارک ببرند مأمورين در اوّل همراهی نمينمودند ولی بالاخره
</p>
<p style="direction:rtl;">ص ٥٦٤
</p>
<p style="direction:rtl;">راضی شدند ولی حضرت بهاءاللّه غذا ميل نميفرمودند زيرا ياران و
</p>
<p style="direction:rtl;">پيروان محبوس خود را گرسنه مشاهده ميفرمودند و ممکن نبود آنها
</p>
<p style="direction:rtl;">گرسنه باشند هيکل مبارک طعام گوارا ميل نمايند حقيقةً اين محبوسين
</p>
<p style="direction:rtl;">بی‌گناه بر اثر خشم شاه نهايت سختی و مشقّت را تحمّل کردند.
</p>
<p style="direction:rtl;">از نفوسی که قصد حيات شاه نموده بودند اوّل صادق تبريزی گرفتار
</p>
<p style="direction:rtl;">شد صادق اوّل کسی بود که با شمشير برهنه بشاه حمله کرده او را از اسب
</p>
<p style="direction:rtl;">کشيد فوراً شاطر باشی و نوکران مستوفی الممالک او را بدون اينکه
</p>
<p style="direction:rtl;">بشناسند کيست بقتل رسانيده بدنش را دو پاره ساختند يک پاره را
</p>
<p style="direction:rtl;">بدروازهء شمران و پاره ديگر را بدروازهء عبد العظيم آويختند دوّم نفر فتح
</p>
<p style="direction:rtl;">اللّه حکّاک قمی بود که گرفتار شد هر چه اصرار کردند و آزارش نمودند تا
</p>
<p style="direction:rtl;">همدستان خود را معرّفی کند جز سکوت جوابی نشنيدند و بعضی يقين
</p>
<p style="direction:rtl;">کردند که گنگ و لال است عاقبت بعد از اذيّت بسيار سرب گداخته در
</p>
<p style="direction:rtl;">حلقش ريختند سوّمی حاجی قاسم نيريزی بود که دستگير شد در روزيکه
</p>
<p style="direction:rtl;">حاجی سليمان خان را در طهران شمع آجين کردند حاجی قاسم نيريزی را هم
</p>
<p style="direction:rtl;">در همان روز در شميران شمع آجين کرده بشهادت رسانيدند در هر ساعت
</p>
<p style="direction:rtl;">يکی دو تن از بابيان را گرفته بجرم اشتراک در واقعهء شاه بانواع و
</p>
<p style="direction:rtl;">اقسام اذيّت و آزار بقتل ميرسانيدند با آنکه هيچيک را تقصيری و گناهی
</p>
<p style="direction:rtl;">نبود هر ساعت مأمور مخصوص وارد سياه چال شده يک نفر را بصدای بلند
</p>
<p style="direction:rtl;">اسم ميبرد و او را از زندان بيرون آورده در هنگام ورود بقتلگاه مردم
</p>
<p style="direction:rtl;">ميريختند و بدن او را زخم ميزدند چنانکه هيچ عضوی از اعضای متّهم بحال
</p>
<p style="direction:rtl;">طبيعی خود باقی نميماند و ظلم باندازه‌ای شديد بود که ميرغضبها با آنکه
</p>
<p style="direction:rtl;">معتاد بخون ريزی بودند از اقدام باينگونه ستمکاری ابا و امتناع داشتند .
</p>
<p style="direction:rtl;">از جمله نفوسی که در اين واقعه بشهادت رسيد جناب حاجی سليمان
</p>
<p style="direction:rtl;">خان بود مشارٌ اليه پسر يحيی خان است پدرش در لشکر نايب السّلطنه پدر
</p>
<p style="direction:rtl;">ص ٥٦٥
</p>
<p style="direction:rtl;">محمّد شاه صاحب رتبه و منصب بود و در زمان محمّد شاه نيز منصب
</p>
<p style="direction:rtl;">و مقام و اهمّيّتی داشت سليمان خان طبعاً اعتنائی بمناصب دربار نداشت و
</p>
<p style="direction:rtl;">بعد از تصديق بامر باب و آشنا شدن بمعارف حقيقی از اعمال و افعال
</p>
<p style="direction:rtl;">اطرافيان خويش بيزار و از داشتن منصب و خدم و مقام بر کنار بود قبل از
</p>
<p style="direction:rtl;">تصديق از طهران بکربلا رفت و در محضر درس سيّد کاظم رشتی وارد شد
</p>
<p style="direction:rtl;">اوقات را بعبادت و عزلت ميگذرانيد در کربلا بود تا وقتيکه ندای امر را از
</p>
<p style="direction:rtl;">ملّا يوسف اردبيلی و ملّا مهدی خوئی شنيد لذا تصميم گرفت که پس از
</p>
<p style="direction:rtl;">حصول ايمان بخدمت امر پردازد و چون خبر قلعهء طبرسی را شنيد خواست
</p>
<p style="direction:rtl;">از کربلا خود را بدآنجا رساند و بنصرت اصحاب پردازد لکن وقتی بطهران
</p>
<p style="direction:rtl;">رسيد که واقعهء طبرسی خاتمه يافته بود لذا بمعاشرت ياران و مصاحبت
</p>
<p style="direction:rtl;">بقيّة السّيف اصحاب مازندران مشغول شد لباسش در طهران همان لباس
</p>
<p style="direction:rtl;">مردم کربلا بود يعنی عمامهء کوچک بر سر و عبای سياهی بر دوش داشت که
</p>
<p style="direction:rtl;">زير آن قبای سفيدی ميپوشيد ميرزا تقيخان امير نظام او را وادار کرد که
</p>
<p style="direction:rtl;">تبديل لباس نمايد و ميگفت من از اين لباس که ميپوشی خوشم نمی‌آيد سليمان خان از
</p>
<p style="direction:rtl;">اين ببعد بجای عمامه مانند پدرش کلاه بر سر نهاد و لکن با اصرار زياد
</p>
<p style="direction:rtl;">ص ٥٦٦
</p>
<p style="direction:rtl;">ميرزا تقی خان از قبول منصب در دربار امتناع ورزيد سليمان خان در نزد
</p>
<p style="direction:rtl;">مردم و امراء دربار احترام بسيار داشت با آنکه در واقعهء شهدای سبعهء
</p>
<p style="direction:rtl;">طهران در پايتخت بود کسی را يارای آن نبود که او را اذيّتی نمايد و آزاری
</p>
<p style="direction:rtl;">برساند بعد از شهادت حضرت باب به تبريز رفت و مقصودش آن بود که
</p>
<p style="direction:rtl;">مولای خود را از چنگ اعدا مستخلص سازد و لکن دير رسيد احدی را جرأت
</p>
<p style="direction:rtl;">نبود که نسبت باو تعرّض نمايد و دستی بگشايد امير نظام با آنکه
</p>
<p style="direction:rtl;">ميدانست سليمان خان از فدائيان باب است با اينهمه تجاهل مينمود
</p>
<p style="direction:rtl;">و نسبت باو و پدرش اهانتی روا نميداشت بعد از شهادت ملّا زين العابدين
</p>
<p style="direction:rtl;">يزدی چنين شهرت يافت که حکومت در نظر دارد طاهره و سيّد حسين کاتب
</p>
<p style="direction:rtl;">يزدی را که در حبس هستند رها سازد و معروف بود که بعد از شهادت باب
</p>
<p style="direction:rtl;">خوف و اضطراب سراپای امير کبير را فرا گرفته و از کرده پشيمان شده و
</p>
<p style="direction:rtl;">چون وفات خود را نزديک ديد گفته است که من هر چند برای مصلحت
</p>
<p style="direction:rtl;">حکومت و حفظ سياست دولت بقتل سيّد باب و اصحابش اقدام نمودم
</p>
<p style="direction:rtl;">ص ٥٦٧
</p>
<p style="direction:rtl;">و لکن اين عمل ناشی از سوء تدبير بود و من اينک باشتباه خود اقرار دارم
</p>
<p style="direction:rtl;">من ميتوانستم غوغاء مردم را که بر عليه سيّد باب بود مرتفع نمايم و تسکين
</p>
<p style="direction:rtl;">دهم و لکن از سوء تدبير موفّق نشدم با آنکه حفظ باب و اصحابش برای
</p>
<p style="direction:rtl;">مصالح مملکت بی‌اندازه مفيد بود امير کبير بسزای عمل خود رسيد.
</p>
<p style="direction:rtl;">جانشينش ميرزا آقاخان نوری برای حفظ مقام خويش در اوّل
</p>
<p style="direction:rtl;">ميخواست ميانهء اصحاب باب و دولت صلح و آشتی بر قرار سازد و لکن
</p>
<p style="direction:rtl;">واقعهء تير اندازی بشاه مانع مقصود او شد و پايتخت را دچار اضطراب
</p>
<p style="direction:rtl;">شديدی نمود حضرت غصن اعظم که در آن تاريخ طفلی هشت ساله بوده‌اند
</p>
<p style="direction:rtl;">مشاهدات خود را برای من چنين حکايت کردند فرمودند:
</p>
<p style="direction:rtl;">" در آن زمان ترس و بيم ساکنين طهران را احاطه کرده بود و محلّ
</p>
<p style="direction:rtl;">توقّف ما در خانهء عموی ما ميرزا اسمعيل بود هر وقت ميخواستم از خانه
</p>
<p style="direction:rtl;">بيرون بيايم بمحض اينکه پايم بکوچه ميرسيد بچّه های کوچه گرد فرياد می
</p>
<p style="direction:rtl;">زدند ( بابی ، بابی ) من هم ملاحظه ميکردم و کمتر بيرون ميرفتم روزی از
</p>
<p style="direction:rtl;">بازار بخانه بر ميگشتم جمعی اطفال ولگرد مرا تعقيب کردند و زبان
</p>
<p style="direction:rtl;">بدشنام گشوده و آجر بجانب من پرتاب مينمودند مصلحت ديدم آنها را
</p>
<p style="direction:rtl;">بترسانم تا سالم بمنزل برسم همانطور که ميرفتم برگشته بآنها حمله ور
</p>
<p style="direction:rtl;">شدم و با کمال شجاعت و استقامت آنها را تعقيب کردم همهء آنها ترسيدند و
</p>
<p style="direction:rtl;">رو بفرار نهادند و چون دور شدند شنيدم بيکديگر ميگفتند زود فرار کنيد
</p>
<p style="direction:rtl;">که اين بابی کوچک آلان ميايد و همهء ما را بقتل ميرساند وقتيکه فرار کردند
</p>
<p style="direction:rtl;">من بمنزل برگشتم شخصی که تماشای اين حال ميکرد با کمال تعجّب بمن
</p>
<p style="direction:rtl;">گفت آفرين بر شجاعت تو من هرگز طفلی بسنّ و سال تو با اين شجاعت
</p>
<p style="direction:rtl;">نديده‌ام از آن ببعد هيچ کس جرأت نميکرد نسبت بمن جسارتی نمايد."
</p>
<p style="direction:rtl;">از جمله اشخاصی که در آن ايّام گرفتار شد و بشهادت رسيد حاجی
</p>
<p style="direction:rtl;">سليمان خان سابق الذّکر است شرح شهادت او را من شخصاً تحقيق کرده‌ام
</p>
<p style="direction:rtl;">ص ٥٦٨
</p>
<p style="direction:rtl;">و بطوريکه از جناب کليم شنيدم در اين اوراق مينگارم جناب کليم فرمود
</p>
<p style="direction:rtl;">من در روز شهادت حاجی سيلمان خان در طهران در مجلسی بودم ميرزا
</p>
<p style="direction:rtl;">عبد المجيد و جمعی از اعيان طهران نيز حضور داشتند حاجی ملّا محمود
</p>
<p style="direction:rtl;">نظام العلمأ در آن مجلس رو بکلانتر کرده گفت داستان قتل سليمان خان
</p>
<p style="direction:rtl;">را بيان کن کلانتر اشاره بميرزا تقی کدخدا کرده گفت اين شخص سليمان
</p>
<p style="direction:rtl;">خان را از محبس تا مقتلش برده حاضرين از ميرزا تقی درخواست کردند
</p>
<p style="direction:rtl;">که واقعه را بيان کند ميرزا تقی گفت حکومت بمن امر کرده بود که (٩) نه
</p>
<p style="direction:rtl;">عدد شمع تهيّه کرده و نه محلّ بدن سليمان خان را سوراخ کرده در هر
</p>
<p style="direction:rtl;">سوراخی شمعی فرو برم ناصر الدّين شاه بحاجب الدّو گفته بود که دربارهء
</p>
<p style="direction:rtl;">اتّهام سليمان خان تحقيق کامل نمايد و پس از اقرار او را وادار کند که از
</p>
<p style="direction:rtl;">محبّت باب تبرّی نمايد و در صورت امتناع او را بنحويکه خودش ميخواهد
</p>
<p style="direction:rtl;">بقتل برساند سليمان خان گفته بود مرا شمع آجين کنيد و با طبل و نی در
</p>
<p style="direction:rtl;">بازار بگردانيد و آخر کار بدن مرا شقّه کنيد همين عمل دربارهء او مجرا شد
</p>
<p style="direction:rtl;">و هر نيمه از بدن او را بطرفی از دروازه نو آويختند ميرزا تقی گفت چون
</p>
<p style="direction:rtl;">شمعها را آورديم و خواستيم در بدن او فرو بريم مير غضب در وقت
</p>
<p style="direction:rtl;">سوراخ کردن بدنش دستش ميلرزيد سليمان خان کارد را از دست مير غضب
</p>
<p style="direction:rtl;">گرفته ببدن خود فرو برد و سوراخ کرد و بمير غضب گفت چرا دستت می
</p>
<p style="direction:rtl;">لرزد اينطور بدن مرا سوراخ کن من ترسيدم سليمان خان بمأمورين و
</p>
<p style="direction:rtl;">فرّاشان حمله کند اشاره کردم تا دستهای او را از عقب ببندند سليمانخان
</p>
<p style="direction:rtl;">گفت هر جا را من اشاره کردم سوراخ کنيد باشارهء سليمان خان دو شمع در
</p>
<p style="direction:rtl;">سينهء او دو تا روی دوشهايش و يکی در زير گردن و چهار تا در پشتش روشن
</p>
<p style="direction:rtl;">کردند صدای هياهوی مردم و ريختن خون از زخمها او را مضطرب نساخت
</p>
<p style="direction:rtl;">با کمال شجاعت و استقامت باطراف نظر ميکرد چون کار شمع آجين تمام شد
</p>
<p style="direction:rtl;">سليمان خان از جا برخاست با قامتی راست مانند سرو خرامان براه افتاد از
</p>
<p style="direction:rtl;">ص ٥٦٩
</p>
<p style="direction:rtl;">ميان صفوف جمعيّت ميگذشت هر چند قدم ميايستاد و بمردم ميگفت شکر
</p>
<p style="direction:rtl;">خدا را که بآرزوی دل و جان رسيدم و تاج شهادت بر سر نهادم ببينيد
</p>
<p style="direction:rtl;">محبّت باب چه آتشی در دل من افروخته و دست قدرت او چگونه فدائيان
</p>
<p style="direction:rtl;">خود را بميدان جانبازی ميفرستد يکی از شمع ها که نزديک بود تمام شود
</p>
<p style="direction:rtl;">نظر سليمان خان را جلب کرد بصدای بلند گفت آنکه اين آتش را در قلب من
</p>
<p style="direction:rtl;">افروخته کاش اينجا حاضر بود و مرا ميديد.
</p>
<p style="direction:rtl;">آنکه دائم هوس سوختن ما ميکرد کاش ميآمد و از دور تماشا ميکرد
</p>
<p style="direction:rtl;">خيال نکنيد من از بادهء اينجهانی مست شده‌ام محبّت محبوب بيهمتا
</p>
<p style="direction:rtl;">سراپای مرا گرفته روح مرا تسخير نموده و اين توانائی و قدرت را بمن
</p>
<p style="direction:rtl;">عطا کرده که جميع سلاطين و ملوک آرزوی چنين موهبتی را دارند و بحال
</p>
<p style="direction:rtl;">من غبطه ميخورند گاهی هم با کمال خلوص و محبّت از غلبهء شوق فرياد
</p>
<p style="direction:rtl;">ميکشيد و ميگفت در دوران گذشته حضرت ابراهيم خليل را وقتی بآتش
</p>
<p style="direction:rtl;">افکندند از خداوند درخواست نمود که آلام و مصائب او را تخفيف عطا کند
</p>
<p style="direction:rtl;">و روح و قلبش را منتعش سازد اين بود که از مکمن غيب اين ندا را شنيد
</p>
<p style="direction:rtl;">" يَا نَارُ کُونِی بَرداً وَ سلاماً عَلی اِبرَاهِيمَ "(قرآن ۲۱: ۷۰) و لکن اين سليمان
</p>
<p style="direction:rtl;">از اعماق قلب سوزان خود فرياد ميزند و ميگويد " خدايا خدايا آتش محبّت
</p>
<p style="direction:rtl;">خود را پيوسته در قلب من مشتعل فرما تا سرا پای وجود من از شعلهء
</p>
<p style="direction:rtl;">سوزان آن محترق گردد.
</p>
<p style="direction:rtl;">ميرزا تقی گفت من نميتوانم تمام سخنانيرا که سليمانخان گفت
</p>
<p style="direction:rtl;">بگويم و تأثير عجيب بيانات او را در مردم شرح دهم وقتيکه وارد بازار شد
</p>
<p style="direction:rtl;">مرور نسيم بر اشتعال شمعها افزود يکی از آنها که رو بتمامی گذاشته بود
</p>
<p style="direction:rtl;">شعله‌اش بزخم رسيد و گوشت بدنش را سوزانيد اشتعال عاشقانه
</p>
<p style="direction:rtl;">سليمانخان افزوده گشت و شمع را مخاطب ساخته گفت ای شمع سوزان
</p>
<p style="direction:rtl;">بالاخره از کار فرو ماندی و تأثير خود را از دست دادی ديگر شعلهء تو در من
</p>
<p style="direction:rtl;">ص ٥٧٠
</p>
<p style="direction:rtl;">تأثير ندارد هر چه ميتوانی بکوش زيرا من از زبان شعله‌های تو مژده ای
</p>
<p style="direction:rtl;">ميشنوم و آوازی بگوشم ميرسد که مرا بکوی محبوب ميخواند و محبّت
</p>
<p style="direction:rtl;">او را در قلبم زياد ميسازد.
</p>
<p style="direction:rtl;">سليمان خان در ميان جمع ميرفت و مانند سردار فاتحی در بين قشون
</p>
<p style="direction:rtl;">خود راه ميپيمود بدن مشتعل او مانند چراغی تابان در ظلمتی بی‌پايان
</p>
<p style="direction:rtl;">نور افشانی مينمود و چون بمقتل رسيد مردم را مخاطب ساخته گفت همه
</p>
<p style="direction:rtl;">ميدانيد که اين سليمان دارای حشمتی بی‌پايان بود فکر نميکنيد برای چه
</p>
<p style="direction:rtl;">از آنهمه نعمت و جلال دست کشيد و به مشهد فدا ميشتابد؟ اين نيست
</p>
<p style="direction:rtl;">مگر از محبّت محبوب بی‌همتا آنگاه رو بامزاده حسن کرد و کلماتی چند
</p>
<p style="direction:rtl;">بعربی گفت که معنی آنرا ندانستم بعد بمير غضب اشاره کرد که بمأموريّت
</p>
<p style="direction:rtl;">خود مشغول باش مير غضب بدن او را شقّه ميکرد و او تا جان در بدن داشت
</p>
<p style="direction:rtl;">بمدح و ثنای محبوب خود ناطق بود حکايت ميرزا تقی در حاضرين اثری
</p>
<p style="direction:rtl;">عجيب نمود محمود نظام العلمأ را از شنيدن اين قصّه لرزه بر اندام افتاد و
</p>
<p style="direction:rtl;">ص ٥٧١
</p>
<p style="direction:rtl;">بی‌اختيار گفت " چه امر عجيبی !" و بدون آنکه کلمه ای ديگر بر زبان راند
</p>
<p style="direction:rtl;">برخاست و از مجلس بيرون رفت.
</p>
<p style="direction:rtl;">و از جمله نفوسی که در اين سال بشهادت کبری فائز شد زنی دلير و
</p>
<p style="direction:rtl;">پر شجاعت است که در امر مبارک بطاهره معروف است قسمتی از شرح
</p>
<p style="direction:rtl;">حال او از قبل نگاشته شد در سال واقعهء شهدای سبعهء طهران جناب طاهره
</p>
<p style="direction:rtl;">گرفتار گرديد و در منزل کلانتر محبوس بود زنهای اعيان طهران اغلب
</p>
<p style="direction:rtl;">بديدن او آمده و از محضرش استفاده مينمودند همگی شيفتهء او بودند تا
</p>
<p style="direction:rtl;">زمانيکه شهادت طاهره واقع شد طاهره در منزل کلانتر بود من داستان
</p>
<p style="direction:rtl;">شهادت او را بطوريکه زوجهء محمود خان کلانتر برای بعضی از دوستان خود
</p>
<p style="direction:rtl;">نقل کرده در اين اوراق مينگارم.
</p>
<p style="direction:rtl;">( يکشب از اوقاتيکه طاهره در منزل ما بود مرا بنزد خود احضار
</p>
<p style="direction:rtl;">کرده چون بخدمتش شتافتم ديدم خود را کاملاً آرايش کرده و لباسی از
</p>
<p style="direction:rtl;">ابريشم سفيد در بر نموده اطاق خود را با عطرهای ممتاز معطّر کرده اين
</p>
<p style="direction:rtl;">ص ٥٧٢
</p>
<p style="direction:rtl;">منظره مرا متعجّب ساخت طاهره بمن فرمود من خود را برای ملاقات
</p>
<p style="direction:rtl;">محبوبم حاضر کردم و شما از زحمت من خلاص خواهيد شد وقتيکه اين را
</p>
<p style="direction:rtl;">شنيدم لرزيدم و از ترس پيش آمد جدائی از او بگريه افتادم با صدای
</p>
<p style="direction:rtl;">اطمينان بخشی بمن گفت گريه نکن من ميخواهم چند تقاضا از تو بکنم
</p>
<p style="direction:rtl;">زيرا ساعتی که برای شهادت من مقرّر شده نزديک است از تو تمنّا دارم
</p>
<p style="direction:rtl;">پسرت را با من بفرستی که در منظرهء جان دادن من حاضر باشد و
</p>
<p style="direction:rtl;">مخصوصاً باو بسپار که مراقب باشد اشخاصی که مرا شهيد ميکنند لباس
</p>
<p style="direction:rtl;">مرا از بدن من بيرون نياورند تقاضای ديگر دارم باو بگوئيد که بدن مرا
</p>
<p style="direction:rtl;">بعد از قتل بگويد در ميان چاهی بيندازند و آنرا با خاک و سنگ انباشته
</p>
<p style="direction:rtl;">سازند سه روز بعد از قتل من زنی بنزد تو ميآيد اين بسته را که اينک
</p>
<p style="direction:rtl;">بتو ميدهم باو بسپار رجای ديگر من از تو اينست که از اين ساعت ببعد
</p>
<p style="direction:rtl;">کسی را نگذاری وارد اطاق من بشود تا وقتيکه ساعت مرگ من برسد
</p>
<p style="direction:rtl;">هيچ کس را نگذار که توجّه مرا از بين ببرد و حواس مرا پريشان کند من
</p>
<p style="direction:rtl;">بنماز مشغول خواهم شد و نيّت روزه دارم و تا بحضور محبوب خود برسم
</p>
<p style="direction:rtl;">روزهء خود را نخواهم گشود آنگاه مرا امر کرد در اطاق را بروی او قفل نمايم
</p>
<p style="direction:rtl;">و بمن گفت در ساعت مفارقت در را خواهم کوبيد و از تو تمنّا دارم که خبر
</p>
<p style="direction:rtl;">شهادت خود را که بتو داده‌ام از همه کس پنهان داری تا زمانيکه دشمنان
</p>
<p style="direction:rtl;">من خودشان آنرا انتشار دهند. من در اطاق را قفل کردم و باطاق خود
</p>
<p style="direction:rtl;">برگشتم محزون و غمگين در بستر خود دراز کشيدم خواب از چشمم فرار
</p>
<p style="direction:rtl;">کرد فکر نزديک بودن شهادت او در قلب من ميگذشت با خدا مناجات
</p>
<p style="direction:rtl;">ميکردم و در حقّ او دعا ميکردم.
</p>
<p style="direction:rtl;">آن شب و روز چند مرتبه از جا برخاستم و آهسته بدر اطاق او رفتم
</p>
<p style="direction:rtl;">و با کمال سکوت پشت در ايستادم مقصودم اين بود راز و نياز او را بشنوم
</p>
<p style="direction:rtl;">طاهره با نغمهء شيرينی براز و نياز با محبوب خود مشغول بود. باری
</p>
<p style="direction:rtl;">ص ٥٧٣
</p>
<p style="direction:rtl;">چهار ساعت بعد از غروب آفتاب شنيدم در را ميزنند با عجله نزد پسر خود
</p>
<p style="direction:rtl;">رفتم و درخواست‌های طاهره را باو گفتم او انجام آنرا بعهده گرفت از
</p>
<p style="direction:rtl;">قضا شوهر من در خانه نبود پسرم در را باز کرد و گفت فرّاشهای عزيزخان
</p>
<p style="direction:rtl;">سردار برای بردن طاهره آمده‌اند اين خبر مرا بلرزه در آورد بطرف اطاق
</p>
<p style="direction:rtl;">طاهره رفتم و با دست لرزانی قفل را از در اطاق باز کردم ديدم طاهره
</p>
<p style="direction:rtl;">چادر بسر کرده و برای بيرون آمدن از اطاق مهيّا است وقتی که من وارد
</p>
<p style="direction:rtl;">اطاق شدم ديدم در ميان اطاق قدم ميزند بمحض اينکه مرا ديد بطرف من آمد
</p>
<p style="direction:rtl;">مرا بوسيد و صندوقچهء خود را با کليد دان در دست من گذاشته بمن گفت
</p>
<p style="direction:rtl;">:" اين صندوقچه را برسم يادگار بتو ميدهم هر وقت او را باز کردی و
</p>
<p style="direction:rtl;">اشيائيکه در آن هست ديدی مرا بخاطر بياور".
</p>
<p style="direction:rtl;">بعد از آن با من خداحافظی کرد و با پسر من روان شد کم کم از چشم
</p>
<p style="direction:rtl;">من محو گرديد چه حالی در آن موقع داشتم خدا ميداند طاهره بر اسبی که
</p>
<p style="direction:rtl;">سردار فرستاده بود سوار شد و با پسر من و ساير فرّاشها رفتند سه
</p>
<p style="direction:rtl;">ساعت طول کشيد تا پسرم آمد اشک از چشمش ميريخت و لعنت و نفرين
</p>
<p style="direction:rtl;">بسردار و فرّاشهای او ميفرستاد او را پهلوی خود نشاندم و شرح
</p>
<p style="direction:rtl;">قضيّه را از او پرسيدم گفت مادر آنچه را بچشم ديدم نمی‌توانم شرح دهم
</p>
<p style="direction:rtl;">همين قدر ميدانم ما از اينجا رفتيم بباغ ايلخانی که بيرون شهر است
</p>
<p style="direction:rtl;">در آنجا سردار و نوکر و سربازانش را ديدم که در نهايت مستی بلهو و لعب
</p>
<p style="direction:rtl;">مشغولند و صدای قهقهه و خندهء آنها بلند است وقتی که بدرب باغ رسيديم
</p>
<p style="direction:rtl;">حضرت طاهره پياده شده بمن فرمود من نميخواهم با سردار رو برو شوم تو
</p>
<p style="direction:rtl;">واسطهء بين من و سردار باش از قراری که می‌بينم آنها ميخواهند مرا خفه
</p>
<p style="direction:rtl;">کنند چندی قبل برای همين مقصد و چنين وقتی دستمال ابريشمی تهيّه
</p>
<p style="direction:rtl;">کرده‌ام، آنرا بتو ميدهم و رجا دارم بروی و آن مست مدهوش را راضی
</p>
<p style="direction:rtl;">کنی که مرا با اين دستمال خفه کند. من نزد سردار رفتم ديدم در نهايت
</p>
<p style="direction:rtl;">ص ٥٧٤
</p>
<p style="direction:rtl;">درجهء مستی است چون مرا ديد فرياد کشيد خوشی ما را از بين مبر و عيش
</p>
<p style="direction:rtl;">ما را مکدّر مساز برو بگو آن زن بدبخت را ببرند خفه کنند و در ميان
</p>
<p style="direction:rtl;">چاه بيندازند. من از شنيدن اين سخن و صدور اين فرمان حيرت کردم و
</p>
<p style="direction:rtl;">ديدم ديگر جای گفتگو نيست لذا نزد دو نفر از نوکرهای سردار که با آنها
</p>
<p style="direction:rtl;">آشنا بودم رفتم و دستمال طاهره را بآنها دادم آن دو نفر مطابق ميل
</p>
<p style="direction:rtl;">طاهره رفتار کردند همان دستمال را دور گردنش پيچيدند و او را خفه
</p>
<p style="direction:rtl;">کردند فوراً نزد باغبان رفتم و برای دفن جسد طاهره محلّی از او خواستم
</p>
<p style="direction:rtl;">گفت چاهی تازه کنده‌ايم و هنوز تمام نشده و برای اين منظور خوبست
</p>
<p style="direction:rtl;">فوراً با کمک ديگران جسد طاهره را در آن چاه افکنديم و آنرا همانطور که
</p>
<p style="direction:rtl;">گفته بود با خاک و سنگ انباشتيم. سپس آن جمع متفرّق و پراکنده شدند و
</p>
<p style="direction:rtl;">رمس مطهّر نفس مقدّسی را که مملکت آنان را بنورانيّت جاودانی سرافراز
</p>
<p style="direction:rtl;">کرده بود در زير خاک و سنگ گذاشته رفتند.
</p>
<p style="direction:rtl;">ص ٥٧٥
</p>
<p style="direction:rtl;">من از شنيدن آن واقعه که پسرم برايم نقل کرد گريان شدم و از شدّت
</p>
<p style="direction:rtl;">تأثّر بيهوش روی زمين افتادم چون بهوش آمدم ديدم پسرم هم مانند من
</p>
<p style="direction:rtl;">متأثّر است و در بستر خود افتاده گريه ميکند و چون مرا بشدّت متأثّر ديد
</p>
<p style="direction:rtl;">گفت گريه نکن اگر پدرم گريهء ترا ببيند ممکنست برای حفظ مقام و رتبهء
</p>
<p style="direction:rtl;">خود ما را ترک کند و قطع رابطه نمايد و در نزد شاه مرا و تو را متّهم کند و
</p>
<p style="direction:rtl;">گرفتار دشمن خونخوار شويم و شاه باعدام ما فرمان دهد مادام که ما بابی
</p>
<p style="direction:rtl;">نيستيم و بامر باب ايمان نداريم چرا خود را بهلاکت و مصيبت بيندازيم فقط
</p>
<p style="direction:rtl;">من و تو بايد سعی کنيم که هر کس از طاهره بدگوئی کرد دفاع کنيم و
</p>
<p style="direction:rtl;">محبّت او را در قلب خود مستور داريم. سخنان پسرم سبب شد که هيجان
</p>
<p style="direction:rtl;">قلبم تسکين يافت آنگاه جعبه ای را که حضرت طاهره بمن داده بود باز کردم
</p>
<p style="direction:rtl;">در ميان آن شيشهء عطر کوچکی يافتم و در پهلوی آن تسبيحی و گردن بندی
</p>
<p style="direction:rtl;">از مرجان و سه عدد انگشتری از فيروزه و عقيق و ياقوت بود.
</p>
<p style="direction:rtl;">سه روز بعد از اين واقعه زنی آمده امانت طاهره را از من گرفت و
</p>
<p style="direction:rtl;">ص ٥٧٦
</p>
<p style="direction:rtl;">من پيش از آن او را نديده بودم و بعد از آنهم ديگر او را نديدم. حضرت
</p>
<p style="direction:rtl;">طاهره وقتی شهيد شدند ٣٦ سال داشتند.) انتهی
</p>
<p style="direction:rtl;">اسم طاهره فاطمه بوده است که پدر و مادرش او را باين اسم
</p>
<p style="direction:rtl;">ميخواندند و کنيهء او امّ السّلمه و لقبش زکيّه بوده است ولادت حضرت
</p>
<p style="direction:rtl;">طاهره در ١٢٣٣ هجری واقع شد که سال تولّد حضرت بهاءاللّه است اين بود
</p>
<p style="direction:rtl;">مختصری از تاريخ شهادت حضرت طاهره شايد مورّخين آينده تاريخ حيات
</p>
<p style="direction:rtl;">او را تمام و کامل تحقيق کرده بنگارند و خدماتی را که در راه آزادی
</p>
<p style="direction:rtl;">هموطنان خود نموده شرح دهند بر عهدهء مؤمنين آينده است که رفتار او را
</p>
<p style="direction:rtl;">سرمشق خود قرار دهند و بجمع آثار و نوشتجاتش بپردازند و اسم او را
</p>
<p style="direction:rtl;">برای ابد زنده و مشهور قرار دهند.
</p>
<p style="direction:rtl;">از جملهء اشخاصی که در اين سال بشهادت رسيد سيّد حسين يزدی
</p>
<p style="direction:rtl;">کاتب وحی بود که در حبس ماه ‌کو و چهريق در حضور مبارک بود اطّلاعات او
</p>
<p style="direction:rtl;">دربارهء تعاليم و اسرار امر باب زياد بود حضرت اعلی در توقيع يحيی ازل
</p>
<p style="direction:rtl;">او را مأمور فرمودند که از سيّد حسين کاتب که حامل جواهر علم الهی است
</p>
<p style="direction:rtl;">آنچه را نميداند بپرسد کاتب وحی که در روز شهادت حضرت اعلی از جام
</p>
<p style="direction:rtl;">شهادت بی نصيب شد پيوسته منتظر بود که روزی جان خود را در راه
</p>
<p style="direction:rtl;">محبوب فدا نمايد در اين سال در طهران گرفتار شد و مدّتی در سياه چال
</p>
<p style="direction:rtl;">باقی ماند حضرت بهاءاللّه هر ماه برای او ما يحتاج و مصارف لازمه را
</p>
<p style="direction:rtl;">ميفرستادند تا روز شهادتش رسيد من کيفيّت شهادت او را نميخواهم
</p>
<p style="direction:rtl;">بتفصيل ذکر کنم مختصراً ميگويم که عزيزخان سردار قاتل حضرت طاهره
</p>
<p style="direction:rtl;">کاتب وحی باب را نيز بشهادت رسانيد.
</p>
<p style="direction:rtl;">در خصوص ساير اشخاصی که با حضرت بهاءاللّه در سياه چال
</p>
<p style="direction:rtl;">محبوس بودند مطالب ذيل را از حضرت بهاءاللّه شنيدم فرمودند:
</p>
<p style="direction:rtl;">نفوسی که در آن سال درآن سامان بشهادت رسيدند با من در سياه
</p>
<p style="direction:rtl;">ص ٥٧٧
</p>
<p style="direction:rtl;">چال محبوس بودند هوای آن زندان بی‌اندازه متعفّن و سنگين و زمينش
</p>
<p style="direction:rtl;">مرطوب و کثيف و مملوّ از حشرات موذيّه و فضايش تاريک و نور آفتاب را
</p>
<p style="direction:rtl;">بهيچ وجه در آن راهی نبود جميع ما را در يک محلّ محبوس نمودند پای ما
</p>
<p style="direction:rtl;">در زنجير و گردن ما در اغلال بود ما در دو صف رو بروی هم نشسته بوديم
</p>
<p style="direction:rtl;">نزديک طلوع فجر در هر شب ذکری بآنها ميگفتيم که بصدای بلند ميخواندند صف
</p>
<p style="direction:rtl;">اوّل ميگفتند قُلِ اللّهُ يَکفِی مِن کُلّ شَئٍ صف ديگر جواب ميدادند وَ
</p>
<p style="direction:rtl;">عَلَی اللّهِ فَليَتَوَکِّلِ المُتَوَکِّلُونَ ( قرآن ١٦:١٤) زندان بقصر شاه
</p>
<p style="direction:rtl;">نزديک بود صدای اذکار مؤمنين بگوش ناصر الدّين شاه ميرسيد و با وحشت
</p>
<p style="direction:rtl;">ميپرسيد اين صدا چيست و از کيست؟ ميگفتند صدای ذکر بابيان است
</p>
<p style="direction:rtl;">که در سياه چال محبوسند روزی از طرف ناصر الدّين شاه مقدار زيادی
</p>
<p style="direction:rtl;">کباب گوشت گوسفند برای زندانيان آوردند همه منتظر اجازهء ما بودند ما
</p>
<p style="direction:rtl;">اظهار داشتيم که اصحاب دست بآن نيالايند همه اطاعت کردند بجز
</p>
<p style="direction:rtl;">سيّد حسين قمی که از آن کباب تناول نمود زندانبانان از اين
</p>
<p style="direction:rtl;">قضيّه خوشحال شدند زيرا پس از آنکه ما ردّ کرديم آنها آنرا تناول نمودند هر روز
</p>
<p style="direction:rtl;">فرّاشان ميآمدند و يکی دو تن از اصحاب را باسم و رسم صدا زده بميدان
</p>
<p style="direction:rtl;">ص ٥٧٨
</p>
<p style="direction:rtl;">شهادتش ميخواندند چون زنجير از گردنشان بر ميداشتند با نهايت فرح
</p>
<p style="direction:rtl;">نزد ما ميآمدند ما آنها را بنعمای الهی در عالم ملکوت مستبشر
</p>
<p style="direction:rtl;">ميساختيم آنگاه با ساير اصحاب بترتيب معانقه و وداع نموده بميدان فدا
</p>
<p style="direction:rtl;">ميشتافتند فرّاشان شرح جانبازی هر يک را برای ما نقل ميکردند همه
</p>
<p style="direction:rtl;">مسرور بودند و زبان بشکرانه ميگشودند مصائب زندان هيچ يک را از
</p>
<p style="direction:rtl;">روحانيّت باز نميداشت شبی نزديک فجر بيدار شديم عبد الوهّاب شيرازی
</p>
<p style="direction:rtl;">که از کاظمين برای ملاقات ما بطهران آمده بود و در سياهچال گرفتار شده بود
</p>
<p style="direction:rtl;">و با ما در يک زنجير بود بيدار شد و گفت خوابی ديدم که در فضای
</p>
<p style="direction:rtl;">نورانی لايتناهی با کمال نشاط و راحتی بهر طرف که ميخواهم پرواز
</p>
<p style="direction:rtl;">ميکنم گفتيم تعبيرش آنست که امروز ترا بشهادت ميرسانند بايد صابر و
</p>
<p style="direction:rtl;">ثابت باشی خيلی خوشحال شد چند ساعت بعد ميرغضب آمده زنجير از
</p>
<p style="direction:rtl;">گردنش برداشت عبد الوهّاب با جميع احباب وداع نمود بعد نزد ما آمده ما را
</p>
<p style="direction:rtl;">سخت در آغوش گرفت و بقلب خود فشرد بهيچ وجه آثار اضطرابی در او
</p>
<p style="direction:rtl;">نبود ما او را بصبر و شجاعت سفارش کرديم بميدان فدا رفت بعداً جلّاد
</p>
<p style="direction:rtl;">شرح شهادت و جلادت او را برای ما نقل کرد خدا را شکر کرديم که اصحاب
</p>
<p style="direction:rtl;">ص ٥٧٩
</p>
<p style="direction:rtl;">باب چنان جانبازی ميکنند که حتّی زبان جلّاد هم بثنای آنها ناطق است
</p>
<p style="direction:rtl;">مادر ناصر الدّين شاه را آتش بغض و کينه با وجود کشته شدن اينهمه نفوس
</p>
<p style="direction:rtl;">بيگناه فرو ننشست دائماً گريه ميکرد و فرياد ميزد و رؤسای دربار را
</p>
<p style="direction:rtl;">عتاب و خطاب مينمود که برويد بهاءاللّه را بقتل برسانيد محرّک اصلی و
</p>
<p style="direction:rtl;">سبب واقعی در قضيّه پسرم بهاءاللّه است سايرين آلت هستند دشمن
</p>
<p style="direction:rtl;">ص ٥٨٠
</p>
<p style="direction:rtl;">حقيقی پسرم اوست تا او را نکشيد قلب من آرام نميگيرد و مملکت هم
</p>
<p style="direction:rtl;">آرام نميشود.
</p>
<p style="direction:rtl;">مادر شاه با آنهمه اقدامات بالاخره آرزوی خود را بگور برد حضرت
</p>
<p style="direction:rtl;">بهاءاللّه از حبس بيرون آمدند و از قعر چاه باوج ماه رسيدند مأمورين
</p>
<p style="direction:rtl;">حکومتی در آن ايّام در جستجوی اتباع باب بودند عبّاس نوکر سليمان خان
</p>
<p style="direction:rtl;">را که جوانی مؤمن و با شجاعت بود مجبور کردند و بوعده و وعيد وادارش
</p>
<p style="direction:rtl;">ساختند تا با فرّاشان حکومتی در کوچه و بازار طهران گردش کند و اتباع
</p>
<p style="direction:rtl;">باب را بآنها معرّفی نمايد عبّاس که خود را مجبور ديد بجای بابيان ساير
</p>
<p style="direction:rtl;">نفوس را معرّفی مينمود مأمورين آن بيچاره‌ها را ميگرفتند نزد حکومت
</p>
<p style="direction:rtl;">ميبردند و چون مؤمن نبودند از امر تبرّی مينمودند و بعد از پرداختن
</p>
<p style="direction:rtl;">مبلغی برسم جريمه مرخّص ميشدند رفته رفته کار بجائی رسيد که
</p>
<p style="direction:rtl;">مأمورين هر صاحب ثروت و مکنتی را ميديدند عبّاس را وادار ميکردند تا
</p>
<p style="direction:rtl;">او را بابی معرّفی نمايد و اگر عبّاس امتناع ميورزيد او را مجبور
</p>
<p style="direction:rtl;">ميساختند و باين وسيله مبلغ بسياری از يار و اغيار ميگرفتند .
</p>
<p style="direction:rtl;">چون مادر شاه در قتل حضرت بهاءاللّه اصرار داشت چندين مرتبه
</p>
<p style="direction:rtl;">عبّاس را بسياه چال بردند و در مقابل حضرت بهاءاللّه حاضر ساختند تا
</p>
<p style="direction:rtl;">اگر او را در زمرهء بابيان ديده اظهار نمايد در هر مرتبه عبّاس که بحضور
</p>
<p style="direction:rtl;">مبارک ميرسيد دقيقه‌ای چند بصورت حضرت بهاءاللّه نگاه ميکرد و بعد
</p>
<p style="direction:rtl;">ميگفت من او را تا کنون نديده و نميشناسم چون از اين راه هم بدخواهان
</p>
<p style="direction:rtl;">بمقصود نرسيدند خواستند بوسيلهء زهر حضرت را بقتل رسانند چند مرتبه
</p>
<p style="direction:rtl;">در شام و ناهاريکه از منزل حضرت بهاءاللّه برای حضرتش ميآوردند مأمورين
</p>
<p style="direction:rtl;">زندان زهر ريختند ولی بمقصود نرسيدند زيرا زهر حضرت بهاءاللّه
</p>
<p style="direction:rtl;">را هلاک نساخت نهايت سبب افسردگی و ضعف جسم هيکل مبارک گرديد.
</p>
<p style="direction:rtl;">چون از اضرار بهاءاللّه مأيوس شدند برای تحصيل رضايت مادر شاه در
</p>
<p style="direction:rtl;">ص ٥٨١
</p>
<p style="direction:rtl;">صدد بر آمدند شيخ علی عظيم را مسبّب اصلی خيانت بشاه معرّفی کنند و
</p>
<p style="direction:rtl;">باين بهانه او را بقتل رسانيدند و با عذابی شديد شهيد کردند.
</p>
<p style="direction:rtl;">قنسول روس که از دور و نزديک مراقب احوال بود و از گرفتاری
</p>
<p style="direction:rtl;">حضرت بهاءاللّه خبر داشت پيغامی شديد بصدر اعظم فرستاد و از او
</p>
<p style="direction:rtl;">خواست که با حضور نمايندهء قنسول روس و حکومت ايران تحقيقات کامل
</p>
<p style="direction:rtl;">دربارهء حضرت بهاءاللّه بعمل آيد و شرح اقدامات و سؤال و جوابها که
</p>
<p style="direction:rtl;">بوسيلهء نمايندگان بعمل ميآيد در ورقه ای نگاشته شود و حکم نهائی دربارهء
</p>
<p style="direction:rtl;">آن محبوس بزرگوار اظهار گردد صدر اعظم بنمايندهء قنسول وعده داد و
</p>
<p style="direction:rtl;">گفت در آتيهء نزديکی باين کار اقدام خواهد کرد و آنگاه وقتی معيّن نمود
</p>
<p style="direction:rtl;">که نمايندهء قنسول روس با حاجب الدّوله و نمايندهء دولت بسياه چال بروند
</p>
<p style="direction:rtl;">مقدّمةً جناب عظيم را طلب داشتند و از محرّک اصلی و رئيس واقعی
</p>
<p style="direction:rtl;">سؤال کردند جناب عظيم گفتند رئيس بابيّه همان سيّد باب بود که او را در
</p>
<p style="direction:rtl;">تبريز مصلوب ساختيد من خودم اين خيال را مدّتهاست در سر داشتم که
</p>
<p style="direction:rtl;">انتقام باب را بگيرم محرّک اصلی خود من هستم امّا صادق تبريزی که شاه
</p>
<p style="direction:rtl;">را از اسب کشيد شاگرد شيرينی فروشی بيش نبود که شيرينی ميساخت و
</p>
<p style="direction:rtl;">ص ٥٨٢
</p>
<p style="direction:rtl;">ميفروخت و دو سال بود که نوکر من بود و خواست که انتقام مولای خود را
</p>
<p style="direction:rtl;">بگيرد ولی موفّق نشد چون اين اقرار را از عظيم شنيدند نمايندهء قنسول و
</p>
<p style="direction:rtl;">نمايندهء حکومت اقرار او را نوشته بميرزا آقاخان خبر دادند و در نتيجه
</p>
<p style="direction:rtl;">حضرت بهاءاللّه از حبس خلاص شدند و جناب عظيم را به علما تسليمش
</p>
<p style="direction:rtl;">کردند همه فتوای قتل دادند مگر ميرزا ابوالقاسم امام جمعه که در فتوی
</p>
<p style="direction:rtl;">ترديد داشت چون ماه محرّم نزديک بود حاجب الدّوله به علما پيغام داد که در
</p>
<p style="direction:rtl;">قتل جناب عظيم تسريع نمايند روزی علما با امام جمعه بنا بدعوت حاجب
</p>
<p style="direction:rtl;">الدّوله حاضر شدند عظيم را نيز حاضر کردند امام جمعه در فتوی
</p>
<p style="direction:rtl;">همچنان ترديد داشت ولی حاجب الدّوله بحيله و نيرنگ فتوای قتل عظيم
</p>
<p style="direction:rtl;">را گرفت ابتدا سيّدی شرير با عصائی که در دست داشت بمغز جناب عظيم
</p>
<p style="direction:rtl;">نواخت مردم از اطراف هجوم کرده آجر و سنگ باو پرتاب مينمودند و سبّ
</p>
<p style="direction:rtl;">و لعنش ميفرستادند تا عاقبت با خنجر و شمشير بدنش را پاره پاره
</p>
<p style="direction:rtl;">ساختند بعد از اين واقعه حضرت بهاءاللّه از تهمت تبرئه شدند و از حبس
</p>
<p style="direction:rtl;">خلاصی يافتند.
</p>
<p style="direction:rtl;">از جمله نفوسی که در اين واقعه بشهادت رسيدند حاجی ميرزا جانی
</p>
<p style="direction:rtl;">ص ٥٨٣
</p>
<p style="direction:rtl;">کاشانی معروف به ( پرپا ) بود چون وزير ميل نداشت که او اعدام شود
</p>
<p style="direction:rtl;">و بقتل رسد مأمورين او را سرّاً بقتل رسانيدند ناصر الدّين شاه جميع دارائی
</p>
<p style="direction:rtl;">و مستملکات حضرت بهاءاللّه را در مازندران تصرّف کرد و عدّه‌ای از
</p>
<p style="direction:rtl;">مؤمنين در هر نقطه و ديار دچار اشرار گشتند از جمله در نور مازندران
</p>
<p style="direction:rtl;">دو نفر از اصحاب باوفا يکی محمّد تقی خان و ديگری عبد الوهّاب در اين
</p>
<p style="direction:rtl;">ضمن بشهادت رسيدند نمّامی بدخواهان و اقدامات مفسدانهء دشمنان نسبت
</p>
<p style="direction:rtl;">بحضرت بهاءاللّه پس از آنکه از حبس خلاص شدند سبب شد که غضب شاه
</p>
<p style="direction:rtl;">را تحريک نمايد بدخواهان از نادانی ميرزا يحيی استفاده کرده و آن نادان
</p>
<p style="direction:rtl;">باميد رسيدن بمنصب و مقامی با بدخواهان همراه شد و اخبار دهشتناکی
</p>
<p style="direction:rtl;">بهمدستی او از حضرت بهاءاللّه بشاه ميدادند.
</p>
<p style="direction:rtl;">ناصر الدّين شاه از وزير کبير بشدّت مؤاخذه کرد که چرا تا اين حدّ در
</p>
<p style="direction:rtl;">حصول امنيّت مملکت تکاهل ميکنيد و ريشهء فساد را قطع نمينمايد
</p>
<p style="direction:rtl;">صدر اعظم از اين توبيخ متأثّر شده تصميم گرفت که آنچه را شاه باو امر
</p>
<p style="direction:rtl;">نمايد مجری دارد شاه فرمود فوراً لشکری جرّار باقليم نور اعزام سازد و
</p>
<p style="direction:rtl;">اساس ناامنی را بر اندازد ناچار برياست علی خان شاهسون سربازان
</p>
<p style="direction:rtl;">شاهسون را بقريهء تاکر فرستاد و رياست را بپسر عمّش ميرزا ابو طالب
</p>
<p style="direction:rtl;">واگذار کرد که با برادر حضرت بهاءاللّه يعنی ميرزا حسن که از مادر با
</p>
<p style="direction:rtl;">حضرت بهاءاللّه جدا بودند نسبت داشت و باو نصيحت کرد که با اهالی
</p>
<p style="direction:rtl;">تاکر با محبّت رفتار کند و مبادا خواهر خود و ميرزا حسن شوهر خواهرش
</p>
<p style="direction:rtl;">را گرفتار اذيّت نمايد و برای احتياط حسين علی خان را محرمانه مراقب
</p>
<p style="direction:rtl;">اعمال ميرزا ابوطالب نمود که او را از تعرّض و تطاول ممانعت نمايد
</p>
<p style="direction:rtl;">ميرزا ابوطالب چون بتاکر رسيد بر خلاف نصايح وزير فرمان غارت
</p>
<p style="direction:rtl;">عمومی داد ممانعت حسين علی خان و ميرزا حسن شوهر خواهر
</p>
<p style="direction:rtl;">ميرزا ابو طالب مفيد نيفتاد. ميرزا ابو طالب ميگفت شاه مرا امر کرده جميع
</p>
<p style="direction:rtl;">ص ٥٨٤
</p>
<p style="direction:rtl;">مردان را مقتول و زنان را اسير و آبادی را با خاک يکسان کنم فقط زنهائی
</p>
<p style="direction:rtl;">که بخانهء ميرزا حسن پناه ميبرند محفوظند. خلاصه مردم تاکر هر چه
</p>
<p style="direction:rtl;">داشتند گذاشتند و بکوه و دشت گريختند ميرزا ابوطالب امر بتاراج داد
</p>
<p style="direction:rtl;">مسکن حضرت بهاءاللّه را خراب کرد و سقف بيت را فرو ريختند و هر چه از
</p>
<p style="direction:rtl;">نفائس و اثاث موجود بود بيغما بردند و آنچه را نميتوانستند ببرند شکسته
</p>
<p style="direction:rtl;">و ضايع ساختند. پس از آن بغارت خانه‌های مردم پرداخته و پس از تاراج
</p>
<p style="direction:rtl;">همه را آتش زده و با خاک يکسان نمودند و چون ميرزا ابو طالب ديگر کسی
</p>
<p style="direction:rtl;">را نيافت که اسير سازد بجستجو در اطراف پرداخت و جمعی از شبانان و
</p>
<p style="direction:rtl;">ص ٥٨٥
</p>
<p style="direction:rtl;">پيرمردان را که تاب فرار نداشتند دستگير ساخت و بعضی را با گلوله
</p>
<p style="direction:rtl;">بقتل رسانيد و ضمناً بجستجوی ديگران مشغول بود. مأمورين در بين
</p>
<p style="direction:rtl;">جستجو در دامنهء کوه بکنار گودال آبی از دور برق اسلحه ديدند و در آن
</p>
<p style="direction:rtl;">طرف گودال آب دو نفر را خفته يافتند گلوله بطرف آنها انداخنتد اوّلی که
</p>
<p style="direction:rtl;">عبد الوهّاب بود فوراً جان سپرد و دوّمی که محمّد تقی خان بود مجروح شد
</p>
<p style="direction:rtl;">ميرزا ابوطالب امر کرد جراحت او را مرهم نهند تا او را بطهران ببرد و
</p>
<p style="direction:rtl;">گرفتار کردن چنان سوار دليری را سبب افتخار خود سازد ولی باين
</p>
<p style="direction:rtl;">مقصود نرسيد زيرا بعد از دو روز محمّد تقی خان وفات يافت بقيّهء جماعت
</p>
<p style="direction:rtl;">اسرا را که معدودی بودند در سياه چال طهران بردند و بزنجير بستند
</p>
<p style="direction:rtl;">ملّا علی بابا که از نفوس مقدّسه بود با سايرين در سياه چال صعود کرد. سال
</p>
<p style="direction:rtl;">بعد ميرزا ابو طالب گرفتار طاعون شد او را بشميران بردند همهء خويشان و
</p>
<p style="direction:rtl;">ياران ازاو دور شدند فقط ميرزا حسن از او تفقّد مينمود و با آنکه در
</p>
<p style="direction:rtl;">غارت نور از ميرزا ابوطالب سختی و فشار و تکبّر بسيار ديده بود
</p>
<p style="direction:rtl;">زخمهای او را مرهم مينهاد. روزی صدر اعظم بديدن او آمد و او را تنها و بی
</p>
<p style="direction:rtl;">پرستار ديد و فقط ميرزا حسن در بالينش بود ميرزا ابو طالب با کمال
</p>
<p style="direction:rtl;">حسرت و افسوس آرزوهای خود را بگور برد.
</p>
<p style="direction:rtl;">دامنهء فتنهء طهران و مازندران بسر تا سر ايران و مخصوصاً در
</p>
<p style="direction:rtl;">يزد و نيريز آتش فتنه بالا گرفت مأمورين حکومت برای تحصيل رضايت
</p>
<p style="direction:rtl;">شاه و بدست آوردن غنا و ثروت هر کس را ميديدند ببابی متّهم ميساختند
</p>
<p style="direction:rtl;">و از او جريمه و تاوان زياد ميگرفتند. امّا قضيّهء نيريز و فتنه و آشوب
</p>
<p style="direction:rtl;">آنسامان از همه جا شديدتر بود. جوانی در نيريز بود موسوم بميرزا علی
</p>
<p style="direction:rtl;">نسبت بفقرا و مساکين و بازماندگان شهدای نيريز از دروه حضرت وحيد
</p>
<p style="direction:rtl;">بی‌اندازه تفقّد مينمود و حتّی شبهای تار طعام و غذا بدوش خود گرفته
</p>
<p style="direction:rtl;">برای فقرای احبّا ميبرد. جمعی دور او گرد آمده و برای انتقام گرفتن از
</p>
<p style="direction:rtl;">ص ٥٨٦
</p>
<p style="direction:rtl;">زين العابدين خان که هنوز در نيريز بود همّت گماشتند و بمعيّت ميرزا علی
</p>
<p style="direction:rtl;">که لقب سردار باو داده بودند در حمّام بزين العابدين تاختند و کارش را
</p>
<p style="direction:rtl;">ساختند. زوجهء زين العابدين بميرزا نعيم که در شيراز بود و بتازگی
</p>
<p style="direction:rtl;">حکومت نيريز را باو داده بودند متوسّل شد و وعده داد که اگر انتقام شوهر
</p>
<p style="direction:rtl;">مرا بگيری آنچه از جواهر و نفائس و املاک دارم بتو ميدهم ميرزا نعيم
</p>
<p style="direction:rtl;">بنيريز آمد و جميع را دستگير نمود و عدّه ای را مقتول ساخت شرح واقعه
</p>
<p style="direction:rtl;">را بواسطهء وزير اعظم بشاه نگاشت شاه او را طرف عنايت قرار داد و فرمان
</p>
<p style="direction:rtl;">کرد تا محبوسين را بطهران بفرستد. من نميخواهم تمام وقايع را شرح دهم
</p>
<p style="direction:rtl;">خوانندگانرا بمطالعهء تاريخ ميرزا شفيع نيريزی توصيه مينمايم.
</p>
<p style="direction:rtl;">ص ٥٨٧
</p>
<p style="direction:rtl;">صد و هشت نفر اسير و همين قدرها هم مجروح بودند و از اين جمله
</p>
<p style="direction:rtl;">بطهران نرسيد مگر ٢٨ نفر که ١٥ نفر آنها را بمحض ورود به طهران اعدام
</p>
<p style="direction:rtl;">نمودند و بقيّه را در حبس انداختند و بعد از دو سال عدّهء قليلی از آنها که
</p>
<p style="direction:rtl;">از حبس خارج شدند عازم وطن خود شده آنها هم باستثنای چند نفر در بين
</p>
<p style="direction:rtl;">راه وفات يافتند. طهماسب ميرزا در شيراز عدّه‌ای را شهيد کرد و ٢٠٠ نفر از
</p>
<p style="direction:rtl;">آن مؤمنين را سر بريد و آنها را بر نيزه کرده بطهران فرستاد چون بآباده
</p>
<p style="direction:rtl;">رسيدند بامر شاه سرها را در آنجا دفن کردند ٦٠٠ نفر از زنها را گرفته
</p>
<p style="direction:rtl;">بودند ٣٠٠ نفر آنها را در نيريز گذاشتند و ٣٠٠ نفر را دو تا دو تا بر
</p>
<p style="direction:rtl;">مرکبهای برهنه سوار کرده بشيراز بردند در آنجا بعضی مردند و بعضی
</p>
<p style="direction:rtl;">قبل از خلاصی بعذاب شديد گرفتار شدند تا جان سپردند قلم از نگارش اين
</p>
<p style="direction:rtl;">وقايع عاجز است.
</p>
<p style="direction:rtl;">بعد از مصيبت‌های بسيار و اقرار عظيم در نزد ارباب دولت ثابت شد
</p>
<p style="direction:rtl;">که حضرت بهاءاللّه را در واقعهء شاه بهيچ وجه دخالتی نبود. وزير اعظم
</p>
<p style="direction:rtl;">ميرزا آقا خان نمايندهء خود حاجی علی را بسياه چال فرستاد تا حضرت
</p>
<p style="direction:rtl;">بهاءاللّه را مستخلص سازد و بيگناهی آن حضرت را اعلام نمايد. حاجی علی
</p>
<p style="direction:rtl;">چون وارد سياه چال شد از مشاهدهء حال حضرت بهاءاللّه بگريه آمد زيرا
</p>
<p style="direction:rtl;">آن حضرت را ديد که زنجير بر پا و ميخ زنجيرها را بزمين کوبيده‌اند
</p>
<p style="direction:rtl;">گوشتهای گردن حضرت در زير زنجير مجروح و در آن هوای متعفّن
</p>
<p style="direction:rtl;">بسختی نفس ميکشيدند. چون چنين ديد فرياد برآورد خدا لعنت کند
</p>
<p style="direction:rtl;">ميرزا آقا خان را هرگز خيال نميکردم که بچنين ظلمی اقدام کند و بيگناهی
</p>
<p style="direction:rtl;">را باين نحو بيازارد حاجی علی عبای خود را از دوش برداشت و از حضرت
</p>
<p style="direction:rtl;">بهاءاللّه خواهش کرد که آنرا بپوشند و بمحضر وزير شتابند حضرت
</p>
<p style="direction:rtl;">بهاءاللّه قبول نفرمودند و با لباس زندانيان نزد وزير رفتند. صدر اعظم
</p>
<p style="direction:rtl;">چون حضرت بهاءاللّه را ديد گفت اگر نصيحت مرا قبول ميکرديد و دست از
</p>
<p style="direction:rtl;">ص ٥٨٨
</p>
<p style="direction:rtl;">محبّت باب بر ميداشتيد باين روز نمی‌افتاديد. حضرت بهاءاللّه فرمودند
</p>
<p style="direction:rtl;">اگر تو هم نصيحت مرا ميشنيدی مملکت را دچار اين بدبختی و هرج و مرج
</p>
<p style="direction:rtl;">نميکردی. صدر اعظم را بياد آمد از مذاکراتی که چندی قبل بين او
</p>
<p style="direction:rtl;">و حضرت بهاءاللّه گذشته بود که از قبل نگاشتيم با شرمندگی زياد پرسيد
</p>
<p style="direction:rtl;">اکنون نصيحت شما چيست تا مجری سازم فرمودند بجميع بلاد فوراً اعلان
</p>
<p style="direction:rtl;">کن که دست از اذيّت و آزار پيروان باب بردارند وزير اعظم قبول کرد و
</p>
<p style="direction:rtl;">فوراً امر بصدور اين فرمان نمود. حکومت ايران بعد از مشورت بحضرت
</p>
<p style="direction:rtl;">ص ٥٨٩
</p>
<p style="direction:rtl;">بهاءاللّه امر کرد که تا يکماه ديگر ايران را ترک نمايد و ببغداد سفر کنند.
</p>
<p style="direction:rtl;">قنسول روس چون اين خبر شنيد از حضرت بهاءاللّه تقاضا کرد که بروسيّه
</p>
<p style="direction:rtl;">بروند و دولت روس از آن حضرت پذيرائی خواهند نمود. حضرت بهاءاللّه
</p>
<p style="direction:rtl;">قبول نفرمودند و توجّه بعراق را ترجيح دادند و در روز اوّل ماه ربيع
</p>
<p style="direction:rtl;">الثّانی ١٢٦٩ هجری ببغداد عزيمت فرمودند مأمورين دولت ايران و
</p>
<p style="direction:rtl;">نمايندگان قنسول روس تا بغداد با حضرتش همراه بودند. فاصلهء اين سفر
</p>
<p style="direction:rtl;">با مراجعت از سفر اوّل که بکربلا فرموده بودند نه ماه بود افراد عائلهء
</p>
<p style="direction:rtl;">مبارکه و حضرت غصن اعظم و آقای کليم و ورقهء عليا نيز همراه هيکل
</p>
<p style="direction:rtl;">مبارک بودند.
</p>
</body>
</html>